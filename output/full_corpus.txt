חום טיפוסי שרר בטהרן ביום שבו השתנו חיי .
עשיתי את שיעורי הבית בחדר השינה שלי , שבזכות התקרה הגבוהה תמיד נשאר קריר .
חדר השינה שלי היה מרווח , הרבה יותר מדי גדול , ולא היו בו הרבה דברים .
בפינה , קרוב לרדיאטור , עמדה המיטה שלי ; אהבתי מאוד לשכב בה בחורף , כי יכולתי לתחוב את אצבעות הרגליים להתחמם בין להבי הרדיאטור .
מעל המיטה שלי היה חלון ענק , שהגיע כמעט עד התקרה .
הוא השקיף על הגינה האחורית שלנו , שהובילה אל בוסתן המחולק לכמה חלקות שבכל אחת מהן צמחו עצים מסוג שונה .
היו שם עצי תפוז , עצי תפוח , עצי דובדבן ועצי רימון ; עצי התפוז נחקקו בזיכרוני מפני שהם היו היחידים שנתנו פרי כל שנה , והתפוזים היו נתלים כמו כדורים נוצצים בין הענפים הכבדים והכפופים .
בימות הקיץ החמים , כשלא יכולתי לשחק בחוץ בגלל השמש הקופחת , הייתי קופץ על המיטה שלי ומשקיף על העצים , על העלים שהזהיבו בשמש .

בפינה מול המיטה עמדו שולחן הכתיבה ושרפרף תואם .
בשולחן היה תא עם מכסה , שבתוכו אחסנתי את הספרים שלי .
באותה תקופה הוא היה רכושי היקר ביותר .
הדבר הכי טוב בו היה מגירת סתרים שבה החזקתי את כל אוצרותי הקטנים –  העט החביב עלי , המחברת שבה שרבטתי חישובים , וכמובן , קופת החיסכון שלי .
ידעתי כמה כסף יש בה , עד אחרון הרִיאָלים .
לא ממש אהבתי צעצועים ; העדפתי לשחק בכדורגל שלי , ולנסות להרוויח עוד קצת דמי כיס בכל דרך אפשרית .
בקצה הרחוב שלנו היו חנויות ואני הייתי הולך אליהן ומציק לבעליהן שייתנו לי לעשות כל מיני שליחויות תמורת כסף .
בהתחלה הם היו מסרבים , אבל אני הייתי מתעקש , ולבסוף הם היו נכנעים , מבקשים ממני לטאטא את המדרכה מול החנות או לנקות את החלונות , או כל משימה שתוכל להשתיק אותי לחצי שעה .
אילו אהבתי צעצועים , אני חושב שהייתי מתאכזב .
מאז שהתחלתי להבין מה קורה סביבי , ידעתי שאיראן נתונה במלחמה מתמדת נגד עירק –  זו היתה עת מלחמה , וההורים שלי לא היו עשירים .
דווקא התגוררנו באחוזה .
אבל הרהיטים המפוארים שסיפרו לי עליהם והראו לי תמונות שלהם –  השטיחים הפרסיים העבים שכפות הרגליים שוקעות בתוכם , כלי הפורצלן העתיקים ויקרי הערך , ציורי השמן של אבות-אבותי שכיסו קירות שלמים , והנברשות עם לוחיות הזהב שהיו מאירות את החדר כמו מיליון כוכבים –  כולם נעלמו .
לא הבנתי את המלחמה , אבל בָּאבָּא –  אבא שלי –  היה אומר לי שנולדתי במִפנֶה המהפכה .
זמן קצר לאחר מכן פלשה עירק לארצנו .
החדר שלי שימש פעם כמשרד של סבא שלי , ובשעתו היו בו שולחן וערימות נייר שמילאו את כולו .
אבל אני אהבתי את החדר הריק –  שעות הייתי בועט את הכדורגל שלי אל הקירות הריקים , לכעסה הרב של אמא שלי .
אבא שלי אמר לי שגם סבא שלי אהב להשקיף על הבוסתן מבעד לחלון .
באבא היה מספר לי על התקופה שבה אבא שלו היה אחד האנשים העשירים באיראן .
המשפחה שלנו היתה מפורסמת עד כדי כך שמפיק אחד אפילו עשה עלינו סדרת טלוויזיה בת עשרים וארבעה פרקים .
עשרים וארבעה פרקים , תאמינו או לא .
סבא-רבא שלי הוא שייסד את “ שושלת ”  קזרוני .
הוא היה מיליונר שהתחיל מאפס , ושלט בשעתו כמעט על כל העסקים בדרום איראן :
החל בבעלות על חנות הקצבים ברחוב וכלה בניהול ועדי העובדים של הנמלים .
בתחילת המאה העשרים פלשו הבריטים לפרס , והממשלה לא נאבקה בהם , אבל סבא-רבא שלי מימן חוליות גרילה שגילו התנגדות נחושה !
כשאבא שלי נעשה ראש המשפחה , התרועענו עם בני מלוכה ופקידי ממשל בכירים .
וכך נמשך המצב עד שהאייטולות עלו לשלטון וגזלו מאיתנו הכול .
בגלל הקשרים שקיים אבא שלי עם המשטר הקודם –  משטרו של השאה –  האייטולות החרימו את רוב הנכסים והרכוש של המשפחה .
רוב תומכי השאה הוצאו להורג ; על אחרים הוטל חרם –  אסור היה לדבר איתם ולעשות איתם עסקים .
אבא שלי היה אומר שיש לנו מזל שלא הרגו אותנו .
למרות שכבר לא נהנינו מהמותרות שהיו לנו פעם , התיאורים שסיפק לי באבא על התקופה ההיא היו חשובים לי מאוד , והיו מושא ההתרברבויות העיקרי שלי בבית הספר .
אם אתם מכירים פָּרסים , אתם בטח יודעים שאמנות ההתרברבות מונחלת להם מגיל צעיר .
לא שהייתי זקוק לעידוד .
אף פעם לא חוויתי על בשרי את העבר המפואר , אבל זה לא הפריע לי להתהדר ולהתגנדר בשיירי הזוהר שלו .
אבל באותו היום לא התהדרתי –  בעיה גדולה יותר העסיקה אותי .
בהפסקת הצהריים באותו יום שוב כבשתי את החצר בזכות כישרוני בכדורגל , והמכנסיים שלי נקרעו באזור הברך .
אמא שלי , המסכנה , כבר הטליאה זוגות מכנסיים רבים מספור .
ידעתי שאני בצרות , והחלטתי להתייעץ עם בת הברית הכי נאמנה שלי , מָאמָאנְג ’ וּן .
אחרי הלימודים רֶזָה הסיע אותי הביתה עם עוד כמה מילדי השכונה , כפי שעשה בכל יום .
רזה היה הנהג שנשכר על ידי ההורים שלי וההורים של החברים שלי כדי להסיע אותנו אל בית הספר וממנו ; באיראן לא היו הסעות מסודרות לבתי הספר .
ליד דלת העץ השחורה והענקית קידם אותי החיוך של סבתא שלי :
היא צבטה לי את הלחי , ולמרבה הגועל שתלה על לחיי שתי נשיקות רטובות , ואמרה כרגיל , “ יקירי , אני כל כך שמחה שחזרת הביתה .
אתה רעב ? ”

בדרך כלל הייתי אומר משהו כמו , “ לא תודה , מאמאנג ’ ון , קודם כול אני חייב להכין שיעורי בית . ”  למרות שהייתי קופיף קטן וקונדסי , בסתר הייתי גם חנון .
לא יכולתי להירגע או לאכול לפני שהכנתי שיעורי בית .
אבל ביום המסוים ההוא נכנסתי הביתה בראש מושפל , נועץ ברצפה עיני כלב גדולות , חומות ועצובות .
כשהיא שאלה אותי מה קרה , הצבעתי על המכנסיים שלי .
“ זה בסדר , יקירי , ”  היא המהמה .
“ אני אתקן אותם בשבילך .
זה יהיה הסוד הקטן שלנו . ”

טסתי לחדר שלי כמו חמוס , ובדרך ניסיתי להתחמק מאמא ומאבא שלי .
כשחציתי במרוצה את הסלון הגדול , שמתי לב שההורים שלי שקועים בשיחה על הספה הבודדת .
העובדה שלא שמו לב אלי היתה אות שהם דנים בנושא רציני מאוד , אבל בשלב הזה , המצב שירת אותי היטב .
אחרי שגמרתי להכין את שיעורי הבית , ישבתי לי בחדר , וידעתי שאני לא יכול ובלי לבעוט את הכדורגל אל הקיר כי ההורים שלי יושבים בחדר הסמוך .
ישבתי על המיטה והשקפתי מבעד לחלון , אבל בתוך זמן קצר נעשיתי חסר שקט והחלטתי לבדוק למה באבא ומאמאן לא שמים לב אלי היום .
מסדרון ארוך חיבר את כל חדרי השינה ואת חדר האמבטיה המשפחתי לסלון .
כשהגעתי אל דלת הסלון , נשכבתי על הבטן חרישית , והצצתי מעבר לפינה .
החדר הגדול היה מרוהט בדלילות כמו החדר שלי .
בפינה הרחוקה עמדה הספה הלבנה הגדולה , ומולה טלוויזיה .
ליד הספה היה פרוש מרבד צבעוני ; בקצה המרבד עמד שולחן סלוני זעיר .
מעל הטלוויזיה היו תלויים שלושה דיוקנאות משפחתיים :
אבא שלי , סבא שלי וסבא-רבא שלי .
יתר הקירות היו חשופים , מלבד הכתמים שהשאירו מסגרות הציורים שהיו תלויים עליהם פעם .
על המדף עמדו כמה תמונות שלי כשהייתי תינוק .
שום דבר לא הפריע לי לראות את ההורים שלי ; ידעתי שאצטרך להיזהר מאוד כדי שלא להיתפס .
אבא שלי נראה מודאג .
זה היה חריג .
הוא היה אמנם איש נמוך –  בערך מטר שבעים –  אבל היתה לו נוכחות חזקה .
אמא שלי היתה גבוהה ממנו בשמונה סנטימטרים לפחות , ובכל זאת תמיד נראה שהפיקוד בידיו .
כשהוא היה מקשיב לך , הוא היה מלטף את שפמו רב הרושם ומחליק קלות את שערו המאפיר , תמיד קר רוח , ובכל זאת סמכותי .
מאמאן היתה מתרגזת הרבה יותר בקלות ולעיתים יותר קרובות , ובכל זאת נראתה פגיעה .
אבל ביום ההוא , אבא שלי נראה שונה לגמרי .
הסתכלתי איך הוא רוכן לעבר אמא שלי , מדבר בקדחתנות .
“ את יודעת שלא ייתנו לי דרכון , נכון ? ”

התשובה היתה ברורה מאליה .
אפילו אני ידעתי שהמשטר החדש החרים לאבא שלי את הדרכון בתחילת העשור .
הוא אמר לי שהאייטולות לא רוצים שהוא יצא מהמדינה .
הוא לא הסביר למה , אבל קראתי בין השורות והסקתי שיש להם סיבה פוליטית .
אהבתי שהוא הסביר לי דברים כאלה :
כשהוא היה מסיים את הסיפור , הוא תמיד הכריח אותי להבטיח שלא אומר אף מילה בציבור , שכן זה יסכן את המשפחה , וזה גרם לי להרגיש מבוגר –  כמו גבר –  שאבא שלי סומך עלי ומפקיד בידי מידע חיוני כל כך .
“ כן , ”  ענתה אמא שלי והמשיכה להבריש את שערה הערמוני , שגלש עד הכתפיים , במברשת מכוסה קטיפה .
“ טוב , אז את חייבת לקחת את עבאס ולצאת מפה . ”

האוזניים שלי הזדקפו .
על מה הוא מדבר ?
לאן נוסעים ?
דרכון ?
נוסעים לחוץ לארץ ?
בהתחלה התרגשתי –  זה היה הנושא שהחברים שלי ואני התרברבנו עליו יותר מכול , מי הראשון שייסע לחוץ לארץ .
באיראן רק אנשים עשירים ואלגנטיים נסעו לחוץ לארץ , ואני שמחתי לשמוע שאנצח את החברים במירוץ הזה .
התגובה של אמא שלי היתה שונה מאוד משלי .
לא הצלחתי להחליט אם היא עצובה , כועסת או שניהם גם יחד ; רק ידעתי שזה לא נראה טוב .
אני זוכר שהאור חדר מבעד לחלון וזהר על השיער שלה .
דמעות החלו למלא את עיניה , ואני רציתי להתקרב אליה .
הרגשתי נורא כשראיתי כמה היא עצובה .
היא אמרה רק , “ על מה אתה מדבר ? ”

“ אנחנו חייבים להוציא את עבאס מהמדינה , יקירתי , ”  באבא אמר בקולו המהדהד .
“ הוא בן תשע , בשם אלוהים , ”  היא ייבבה , “ רק בן תשע . ”

“ וזו בדיוק הסיבה שאנחנו חייבים להוציא אותו מפה עכשיו . ”

“ איך הוא יסתדר ?
הוא צעיר מדי בשביל להבין דברים כאלה , קארים . ”  היא התחננה בפניו .
צעיר מדי ?
נעלבתי .
תנסי ותראי .
אבא שלי השתתק והסתכל עליה .
הוא ניגב את הדמעות שלה בשרוול חולצתו המשובצת ואמר בעדינות , “ גיל הגיוס ירד לשמונה , מארזִיֶה .
ראית בעצמך את מינוּ לפני כמה ימים .
הבן שלה חזר הביתה בארון , ובשביל מה ?
בן כמה הוא היה –  שלוש-עשרה ? ”

“ שתים-עשרה . ”

“ בבקשה .
את בעצמך מוכיחה את הטיעון שלי . ”

לא האמנתי למשמע אוזניי .
גיוס לצבא היה נושא שיחה לוהט , והכרתי כמה ילדים שהתגייסו , ובכללם פֶּגְ ’ מָן , בנה בן השתים-עשרה של מינו .
אבא שלי תמיד נתן אותו בתור דוגמה לְמה שיכול לקרות לי .
פג ’ מן גויס .
ועכשיו הוא מת .
בבית הספר אמרו לנו שאם ניהרג במלחמה , נגיע לגן העדן .
אבא שלי הפציר בי לא להקשיב , אז לא הקשבתי .
הוא אמר לי שגיוס הוא דבר עצוב , וגם טיפשי .
שאם אגיד בפומבי מה שהוא אמר לי בבית ילקו אותי עד זוב דם , ואין ספק שיצליפו גם באבא שלי , ואולי גם יכלאו ויהרגו אותו .
אף אחד לא נחשב חף מפשע עד שתוכח אשמתו , ולא זכה למשפט צדק .
כמה שנים קודם לכן נעשה ניסיון התנקשות באחד האייטולות החשובים ביותר באיראן , והדוד שלי , קאמי , בדיוק עבר לא רחוק משם , רכוב על אופנוע .
על פי הדיווחים מזירת ההתנקשות , אחד היורים לבש חולצה כחולה ורכב על אופנוע .
הדוד שלי לבש חולצה ירוקה ורכב על אופנוע בקרבת מקום .
השלטונות החזיקו אותו במעצר שנתיים שלמות –  עינו אותו , שברו לו את הרגליים .
אני זוכר שכאשר הוא שוחרר לבסוף , הוא עדיין נעזר בקביים .
חיינו במדינה טוטליטארית שהרודנים בה לא היו מוכנים לסבול שום התנגדות או אי ציות .
אבל שמונה ?
ואני כבר הייתי בן תשע .
תמיד ידעתי שיכול להיות שייגייסו אותי , אבל לא ידעתי שזה עלול לקרות כל כך בקרוב .
קפאתי מרוב פחד .
לא רציתי לעזוב את אמא שלי , ובהחלט לא רציתי למות .
“ שמונה ? ”  אמא שלי שאלה .
“ אתה בטוח ? ”

“ לגמרי , ”  הוא אמר בעצב .
“ בַּהְמָן אמר לי , והוא מקבל את המידע היישר מהחלונות הגבוהים . ”  בהמן היה אחד מחבריו הוותיקים של אבא שלי .
הוא הצליח איכשהו להשתלב במשטר החדש , ועזר למשפחתנו לעבור בשלום את חילופי השלטון .
בתשע שנות חיי , אף פעם לא ראיתי את אבא שלי מתנהג ברגשנות .
רק פעם אחת ראיתי אותו מאבד את קור הרוח שלו .
זה היה כמה שנים לפני כן , ביום קיץ חם …  רכבתי על אופניים ברחובות הקטנים והמשובשים .
בסופו של דבר הגעתי אל עץ התות הזקן והיציב שהחברים שלי ואני אהבנו לטפס עליו , ושמצמרתו נשקף נוף מעורר קנאה של טהרן .
באותו יום הייתי לבד .
השענתי את האופניים על העץ וטיפסתי עד הצמרת כמו שימפנזה .
לא ידעתי פחד .
ישבתי לי שם , השקפתי על העיר , ושמעתי את אבא שלי אומר לי מתחתית העץ :
“ אם לא תרד למטה , מישהו ייקח לך את האופניים . ”

“ זה בסדר , באבא .
תשאיר אותם שם . ”

“ באמת ? ”  הוא סינן במורת רוח .
“ טוב , שאלוהים יעזור לך אם אתה טועה . ”

אחרי חצי שעה בערך ירדתי מהעץ .
האופניים נעלמו .
הבטן שלי התהפכה ; זו בטח איזו בדיחה אכזרית .
קיוויתי בכל ליבי שאבא שלי לקח איתו את האופניים .
רעדתי כל הדרך הביתה .
כשהגעתי , אבא שלי שתה תה במטבח .
הוא ידע עוד לפני שאמרתי מילה .
הוא קרא בפנים שלי את מה שקרה .
“ גנבו לך את האופניים , נכון ? ”

עוד לפני שהספקתי להנהן הוא נעמד במהירות וצעק , “ פרחח מפונק שכמותך . ”  הוא נתן לי סטירה חזקה כל כך שנפלתי על הרצפה .
“ אתה חייב ללמוד שכסף לא גדל על העצים .
אני עובד קשה כל היום כדי שאתה תוכל ליהנות מכל המותרות , ואתה מפגין כזאת כפיות טובה ? ”

“ אבל – ”

“ אין אבל .
אתה תצטרך ללמוד בדרך הקשה . ”

הוא סטר לי שוב , וגם הפעם נפלתי .
ראיתי בעיניו זעם צרוף ובלתי מרוסן .
הכול התרחש בהילוך איטי .
הרגשתי קטן וחלוש בזמן שהעוצמה הגברית שלו הכריעה אותי .
באבא שלף את חגורת המכנסיים שלו והתחיל להצליף בי .
עד היום לא שכחתי איך האבזם רטט לי על הגב .
רק כשאמא שלי גררה אותו ממני והסכנה המיידית חלפה , פרצתי בבכי .
עד אותו רגע הייתי המום מדי .
בלילה ההוא בכיתי עד שנרדמתי .
רק כשהתעוררתי התחלתי להרגיש את כאב ההצלפות .
חודש שלם אבא שלי לא החליף איתי אפילו מילה אחת .
השתיקה שלו כאבה לי עוד יותר .
עכשיו , בפעם הראשונה בחיי , ראיתי את אבא שלי עצוב .
חשבתי שהוא עצוב כי הוא יודע שאם אעזוב את איראן , הוא לא יִראה אותי יותר .
אמא שלי רצתה להגיד משהו , אבל היא נשכה את השפתיים ושמרה על שתיקה .
אבא שלי התקרב אליה וליטף לה את הלחי עם גב ידו הימנית , כפי שהיה עושה כשרצה להפגין חיבה כלפיה .
“ הם יתחילו עם אנשים כמונו , מארזיה .
את יודעת שזה מה שיקרה . ”

“ אבל הוא בן תשע , בשם אלוהים , ”  היא אמרה , ואז פרצה בבכי נואש .
פתאום נכנסה לחדר מאמאנג ’ ון , שלא היתה ערה למתרחש .
היא היתה בת תשעים וחמש , אבל פעילה לגילה , ומוגבלת באופן בררני ביותר .
היא נשענה על מקל ההליכה שלה ודידתה לכיוונם .
שערה הלבן כיסה את משקפיה והיא הסתכלה על אבא שלי ושאלה , “ מישהו רוצה תה ? ”

“ לא , תודה , מאמאן , ”  הוא ענה ונחרד מההפרעה דווקא ברגע כזה .
“ אולי אחר כך . ”

ההלם של אבא שלי היה כמעט קומי .
כמו תמיד , התזמון של מאמאנג ’ ון היה פשוט מושלם !
באבא הסתובב בחזרה אל אמא והמשיך ללטף לה את הלחי , אבל מאמאנג ’ ון המשיכה לעמוד לידם כמו עציץ .
באבא שם לב שאמא שלו עדיין עומדת לידם רק כשמאמאנג ’ ון שאלה שוב :
“ אתם בטוחים שאתם לא רוצים תה ?
רק עכשיו סיימתי לחלוט אותו ! ”

אמא שלי נשאה את עיניה הדומעות בנימוס מחושב , ובשארית הסבלנות שעוד נותרה בה ענתה לחמותה .
“ לא תודה , מאמאנג ’ ון .
באמת , אנחנו בסדר . ”

מאמאנג ’ ון נאנחה עמוקות , כאילו באמת נעלבה , ויצאה מהחדר בהידוס דרמטי .
ההפרעה הקטנה הסיחה את דעתם של ההורים שלי מהנושא , אבל כשחזרו להביט זה בזה , ראיתי שכאב ממלא את עיניהם .
צפיתי בהם עם הפנים בין הידיים , בעודי שרוע על רצפת המסדרון .
קיוויתי שמאמאן תפתור את הבעיה .
כך היא עשתה תמיד .
באבא דיבר חרישית היישר לתוך אוזנה .
“ את חייבת לצאת עם עבאס , ואני אצא מאוחר יותר …”  הוא השתתק , חיכה לתגובה , וכשלא קיבל אותה , המשיך ואמר , “… איכשהו . ”

הקשבתי באוזניים כרויות .
שמעתי כל מילה .
הריהוט הדל חידד את הדי קולותיהם , כמו רוח מאיימת .
העיניים של אמא שלי הבריקו מרוב דמעות .
“ אנחנו לא יכולים לצאת בלעדיך , ”  היא מלמלה .
רציתי לרוץ אליה לנחם אותה .
החיים האלה היו היחידים שהכרתי , והאפשרות שהם ישתנו הפחידה אותי נורא .
אבל ראיתי על אבא שלי שהוא קיבל החלטה סופית .
“ אתם חייבים לצאת , מארזיה ; למען עבאס , ”  הוא חזר ואמר .
הוא דיבר ברצינות .
הכרתי את אבא שלי .
אמא שלי עשתה מאמץ אחרון לשנות את דעתו והפצירה בו בבכי , “ אבל אתה בעלי ואבא של עבאס . ”

הרגשתי כאילו הבטן שלי בוערת .
כאב לי כי כאב לאמא שלי .
הייתי בטוח שגם לאבא שלי כואב , אבל באותו זמן לא ראיתי את זה עליו .
הוא ענה לה בקול ענייני , “ אנחנו חייבים לדאוג קודם כול לעבאס .
ואם זה מחייב אותנו להיפרד לזמן מה , זה מה שנעשה .
את חייבת להוציא אותו מפה , מארזיה .
את חייבת להוציא אותו . ”

ובזה תם הדיון .
אמא שלי התמוטטה וקרסה על ברכיו של אבא שלי , והוא חיבק אותה ולחש בשקט באוזנה .
אני זוכר שהפה שלו הגה מילים שלא שמעתי .
אני זוכר שמאמאנג ’ ון עמדה בפתח המטבח וניגבה את הדמעות .
לא יכולתי להמשיך להסתכל .
הלכתי לחדר שלי , נשכבתי על המיטה , ובלי לשים לב , בכיתי עד שנרדמתי .
*

בבוקר המחרת התעוררתי לפני צלצול השעון המעורר .
כשפקחתי עיניים , שכבתי עם הפנים אל הקיר הצמוד למיטה .
ידעתי שעוד לא הגיע הזמן ללכת לבית הספר , אבל משום מה הרגשתי שאני צריך להסתובב ולא לחזור לישון .
ראיתי שאבא שלי מסתכל עלי וממולל את חרוזי התפילה שלו , התַסְבִּיח .
התסביח של אבא שלי היה סימן שהוא במתח .
ככל שהיה מתוח יותר , כך הוא מולל אותו יותר .
החרוזים נקשו זה בזה בסבב אינסופי .
מצמצתי ושפשפתי את העיניים .
“ בוקר טוב , באבא . ”

“ בוקר טוב , ”  הוא מלמל , באהבה , בעצב .
הבנתי שמשהו לא בסדר ; הוא מעולם לא הסתכל עלי ככה .
התיישבתי במיטה , לבוש בפיג ’ מת הכותנה שלי , ונעצתי בו מבט חוקר .
הוא המשיך לשתוק ולמולל את החרוזים .
הצצתי בשעון ואחר כך שוב בו .
“ באבא , מה קרה ?
עכשיו חמש בבוקר .
רק עוד שעה צריך לקום לבית הספר . ”

“ אני יודע , ”  הוא אמר .
עיניו היו אדומות מדמעות כבושות וחוסר שינה ומרוב …  ייאוש .
הוא חיפש את המילים הנכונות .
החלטתי לעזור לו .
“ אנחנו עוזבים עוד מעט , באבא ? ”

חיוך קטן התפשט בזווית אחת של פיו והוא השיב בהנהון .
“ מתי ? ”

“ מוקדם ככל האפשר , עבאס , ”  הוא אמר , “ מוקדם ככל האפשר . ”  חיכיתי שימשיך .
המילים הבאות שלו הפתיעו אותי לגמרי .
“ אתה לא הולך לבית הספר היום , ”  הוא אמר פתאום .
“ אתה נשאר בבית לעזור לי ולאמא שלך . ”

“ למה ? ”

“ אנחנו חייבים להכין אתכם לנסיעה .
ייתכן שתצטרכו לצאת בלי שום התראה מוקדמת . ”

הקול של אבא השתנה , נעשה חטוף ותכליתי .
הוא דיבר אלי כמו אל בן אדם מבוגר .
הוא הכיר אותי היטב ; הוא ידע שאני אוהב את זה .
“ נודיע לבית הספר שאתה לא בריא , ”  הוא אמר .
“ נגיד להם שאתה חולה ולא יכול להשתתף בשיעורים . ”

“ אבל החברים שלי יראו אותי , ”  עניתי לו .
בדרך כלל הם היו באים אלינו הביתה ודופקים על הדלת , ואני הייתי יוצא לשחק איתם כדורגל עד שהחשיך .
לפעמים היינו רוכבים על האופניים , או משחקים מחבואים .
השתררה שתיקה פתאומית .
ניחשתי שהדבר הבא שהוא יגיד לא ימצא חן בעיני .
“ אני מצטער , עבאס , אבל עד הנסיעה , אסור לך לצאת מהבית . ”

נעצתי בו מבט מזועזע .
“ אבל מה עם החברים שלי ? ”

“ אסור לך להתראות איתם יותר , עבאס .
זה מסוכן מדי . ”  הקול שלו היה רווי חמלה , כאילו הוא יודע כמה אדירה הבקשה שהוא מבקש ממני .
המשחקים עם החברים היו הבילוי העיקרי שלי .
“ אני איפרד מהם בשמך , ”  הוא אמר .
“ אם מישהו יגלה שהסיבה להיעדרות שלך מבית ספר היא לא מחלה , הוא עלול לחשוד שאנחנו זוממים משהו . ”

חשבתי על זה כמה רגעים , ורק אחר כך עניתי .
“ אתה לא בא איתנו , נכון ? ”  כבר ידעתי את התשובה , אבל רציתי לוודא .
“ לא , ”  הוא אמר בפשטות .
“ אני לא בא איתכם . ”

“ כי לקחו לך את הדרכון ? ”  שאלתי בשקט .
“ כן . ”  אחר כך הוא השתתק וניסה לארגן את מחשבותיו .
הוא ליטף את שערי הפרוע .
“ אני לא אתן שיגייסו אותך , עבאס .
אני לא מוכן לתת לזה לקרות . ”

“ אבל זה אומר שאולי אני לא אראה אותך יותר , ”  אמרתי , המום .
“ אם יגייסו אותך לצבא , בטוח לא תראה אותי יותר . ”  הוא המשיך , “ השבועות הבאים יהיו קשים , עבאס . ”

“ מה זאת אומרת ? ”  שאלתי .
“ מה כבר יכול להיות יותר קשה ממה שאמרת לי ? ”

“ טוב , אנחנו חייבים למכור הרבה דברים , ”  הוא אמר .
“ דברים שֶיקרים לנו . ”

“ למה ? ”

“ כי אנחנו צריכים לקנות לכם כרטיסי טיסה ולגייס כסף שתוכלו להשתמש בו אחר כך , ”  הוא ענה .
הפסקתי לשאול שאלות , כדי שאוכל להתחיל להשלים עם מה שבאבא אמר לי .
השקפתי מבעד לחלון והחנקתי את הדמעות .
בהיתי היישר בשמש , כדור כתום-אפרסקי שהיה תלוי באופק מעל עצי הברוש בקצה הגינה .
הבוקר היה יפהפה , ובכל זאת נראה מכוער ומאיים .
“ אתה בסדר ? ”  אבא שלי שאל וטפח לי על הכתף .
הסתובבתי אליו והנהנתי .
“ לאן אנחנו נוסעים ? ”  שאלתי .
“ אתה ואמא שלך תטוסו לטורקיה , ותגישו בקשה לוויזה לאנגליה .
כשתקבלו אותה , תתאכסנו אצל בן דודך מֶהְדִי , שיעזור לכם עד שאמא תצליח להתארגן , ואחר כך תחכו לי שם . ”

“ מה אנחנו הולכים למכור , באבא ? ”  שאלתי בשקט .
ראיתי בעיניו שהוא מופתע .
אני חושב שהוא התרשם מכך שאני חושב על דברים מעשיים במקום על החברים שלי .
הוא שם לי יד על הכתף וליטף את זקנו הגזוז .
“ אדבר איתך בכנות , עבאס , ”  הוא אמר .
“ בשבועות הקרובים החיים שלנו ישתנו מהקצה אל הקצה .
נצטרך לוותר על כל המותרות הקטנים שנראים לנו מובנים מאליהם :
נצטרך למכור את הטלוויזיה , לדוגמה . ”

“ ממילא מראים בה רק תוכניות דת , ”  אמרתי בעליצות .
ראיתי שהוא מתרשם מהנכונות שלי לעזור .
“ כל התכשיטים של אמא שלך , ”  הוא המשיך , “ וגם כל התכשיטים של מאמאנג ’ ון , הכיריים , הסירים , המחבתות , ו …”

“ ומה ? ”  שאלתי .
“ ואולי גם השולחן שלך , ”  הוא אמר , וחיכה לתגובה .
לא הגבתי .
זה לא מצא חן בעיני , אבל לא הראיתי את זה .
“ למה אנחנו טסים לטורקיה ? ”

“ זה המקום היחיד שאפשר לצאת אליו כרגע , ושאפשר להגיש בו בקשה לוויזה לאנגליה . ”

“ מה זה ויזה ? ”  שאלתי .
הרגשתי מטופש .
“ זה היתר שמאפשר לך לנסוע למדינות אחרות , אבל אני אספר לך על ויזות בהזדמנות אחרת , ”  הוא ענה לאט .
“ הכסף , ”  הוא הוסיף , “ יהיה מועט מאוד מעכשיו ואילך .
נצטרך לצמצם בפינוקים , באוכל היקר , בכל דבר שהוא לא הכרחי .
אתה מבין אותי ? ”  הנהנתי .
“ כשתהיו בטורקיה , עבאס אתה תשמור על מאמאן בשבילי .
לא אני אהיה ראש המשפחה יותר , אלא אתה . ”

בדרך כלל היה נעים לי לשמוע שאני ראש המשפחה והגבר בבית , אבל הפעם זה היה הרבה פחות נעים .
באבא טפח לי על הראש .
“ אתה יכול לעשות את זה בשבילי , נכון , חבר ? ”

הנהנתי , כי אני חושב שאם הייתי עונה במילים הייתי נכנס להיסטריה .
בסופו של דבר נשמתי נשימה עמוקה , כמו שאבא שלי לימד אותי לעשות כשאני נסער , ואחר כך שאלתי , “ אבל באבא , אם אסור לי לצאת מהבית , מה אני אעשה כל היום ? ”

“ יש דברים שאתה ואמא שלך צריכים לדעת על טורקיה –  על איסטנבול , העיר שבה תשהו .
אני אנסה ללמד אתכם כמה שרק אוכל . ”

הסתכלתי עליו , וביהירותי הרבה שאלתי אותו , “ ואיך אתה יודע את הדברים האלה , באבא ? ”

זו היתה הפעם הראשונה שהטלתי ספק גלוי בְּאבא שלי .
הוא רק ענה , “ יש לי חברים בכל העולם . ”

עם זה לא יכולתי להתווכח .
אנשים מכל איראן הכירו את אבא שלי .
התלוויתי אליו לכמה נסיעות ויכולתי לומר , בלי להגזים , שיש אנשים שכמעט סגדו לו .
הדבר היה נכון במיוחד באזור דרום איראן , שאלפים מתושביו עבדו אצל אבא שלי פעם .
“ כשלא נדבר על החיים באיסטנבול , אתה תעזור לי לארוז דברים שצריך למכור . ”  חייכתי , כי הוא שוב ביקש ממני עזרה .
לפני כן רק חלמתי על היום שבו אבא שלי יבקש ממני עזרה .
הוא ראה עלי כמה אני מרוצה .
“ טוב , עבאס , תחזור לישון .
היום מותר לך לישון עד מאוחר . ”

“ גם מחר ! ”  עניתי בחוצפה .
“ עוד נראה , ”  הוא חייך וכיסה אותי .
אחר כך הוא נישק אותי על המצח ויצא מהחדר .
לא ידעתי למה באבא אומר לי את כל הדברים האלה כל כך מוקדם בבוקר .
שאלתי את עצמי אם הוא רצה לשוחח איתי על הנסיעה לפני שאמא שלי תספיק לעשות זאת .
הוא ידע שאני אקפוץ על ההזדמנות להיות גדול ולקבל אחריות .
ואני , כמובן , נפלתי למלכודת .

באוגוסט 1939 אמר גנרל יאניס מטאקסס ,
ראש ממשלת יוון , לדיפלומט רומני
ש ״ אירופה הישנה תבוא אל קִצה כאשר
דגל צלב הקרס יונף על האקרופוליס ״ .
למות בביזנטיון
בסתיו הגיעו הגשמים למקדוניה .
הסערה פרצה בצפון - ביום החמישי של אוקטובר 1940 –

שם נח ענן קודר מעל כפרי ההר שעל גבול בולגריה־יוון .
במהלך שעות הבוקר הוא נע דרומה ,
התעבה וכבד והתגלגל במורד עמק נהר וָרדָר
עד שלעת ערב הגיע לפסגות של העיר סלוניקי ,
וכאשר נדלקו פנסי הרחוב , כבר טפטף גשם מרעפי הגגות
בסמטאות העתיקות של הנמל וניקד את פניו השטוחות של הים האפל .
קוסטָה זאניס , המוכר בעיר כ"איש משטרה בכיר " –

יהיה פירוש הדבר אשר יהיה , אולי לא יותר מחליפה במקום מדים –

יצא זמן־מה אחרי השעה שש בערב ממשרדו שבקומה העליונה
של בניין עלום בוִויה אֶגנָטיָה , ירד חמש קומות בגרם מדרגות עץ רעוע ,
יצא אל הרחוב ופתח את המטרייה שלו בנקישה חדה .
מוקדם יותר באותו יום הוא קיבל שיחת טלפון ממנהל הנמל ,
בעניין שהיה קשור להגעתה של אוניית המשא הטורקית הפרטית ,
ה"בּאקיר " .
" תופעה חריגה " היה הביטוי שהמנהל השתמש בו ,
והוסיף שהוא מעדיף לטפל בזה באופן אישי .
" אתה מבין אותי , קוסטה , " הוא אמר .
כן , בהחלט , זאניס הבין היטב .
באותה עת שלטה ביוון הדיקטטורה של מֶטאקסָס מאז 1936 –

אורך החצאיות של נשים היה נתון לפיקוח של הממשלה ,
קריאה פומבית של נאום ההספד של פריקלס נאסרה –

ואנשים נזהרו בדברים שאמרו בטלפון .
וכן , כשחלק ניכר מאירופה היה כבוש בידי גרמניה הנאצית
וצבאותיו של מוסוליני היו באלבניה שעל גבול יוון ,
איש לא ידע מה עתיד לבוא .
וכך , היזהר מהטלפון .
ומהעיתונים .
ומהרדיו .
ומהמחר .
כשנכנס לשוק הרחוב הגדול בכיכר אריסטו ,
קיפל זאניס את המטרייה ועשה את דרכו במעברים הצרים .
גשם הכה על גגות הפח של הדוכנים , סוחרי דגים צעקו אל ההמון ,
וכשזאניס עבר במקום , הסוחרים חייכו או הנהנו
או התחמקו מעיניו , בהתאם למקומם אצל המשטרה באותו ערב .
כפרייה זקנה , גרומה כשלד , שמלה שחורה ,
מטפחת ראש שחורה , הציעה לו תאנה מיובשת .
הוא חייך בנימוס ודחה את ההצעה ,
אבל היא דחפה את הפרי לעברו בהבעה של פראות מעושה ,
שאמרה שאין לו ברירה .
הוא תלש את הגבעול , השליכו אל ביב השופכין
ואחר כך אכל את התאנה , שהיתה דשנה ומתוקה ,
הרים את גבות עיניו בהערכה , אמר , " זה טעים מאוד , תודה , "
והמשיך בדרכו .
בקצה המרוחק של השוק עמד רוכל ספוגים ,
עם שק ענקי שהיה תלוי לו על הכתף , והביט בחרדה בגשם .
לו לא נותר אלא להמתין , כי הוא ידע שאם ספוגיו יירטבו
הוא יצטרך לשאת את המשא במשך כל הלילה .
בית המכס עמד במרכזם של שני הרציפים הראשיים של העיר ,
וייעודו היה מצוין על שלט גדול מעל לכניסה הראשית ,
קודם ביוונית ואחר כך במילה Douane - מכס .
בקומה העליונה תפס מנהל הנמל משרד פינתי ,
מסוג המשרדים שהופכים במשך השנים לבית .
האוויר היה חמים שם במזג האוויר הקריר ,
ומבושם בריח של עשן עצים וסיגריות ,
ואחד מחתולי הנמל ישן ליד תנור העצים .
על הקיר מאחורי המכתבה היו תלויים ליתוגרפיה צבעונית
של הארכיבישוף אלכסנדרוס , עם זקן שחור ארוך ושיער גולש
על הכתפיים וידיים שלובות בתנוחה של אדיקות על כרסו הגדולה ,
ותצלומים רשמיים של גנרל מטאקסס חמור הסבר
ושל שורה של פקידים בכירים לשעבר בנמל ,
שניים מהם , בתצלומים חומים דהויים ישנים ,
חבושים בתרבוש טורקי .
על הקיר הסמוך , במסגרת נאה , היתה תלויה תמונה
של אשתו וילדיו של הדייר הנוכחי - משפחה שבעה ,
לבושה היטב ומכובדת מאוד למראה .
הדייר הנוכחי לא מיהר לשום מקום .
שיחת טלפון קצרה הניבה , בתוך דקות ספורות ,
מלצר מבית קפה , עם שני ספלי קפה טורקי על מגש נחושת .
אחרי לגימה הצית המנהל סיגריה ואמר ,
" אני מקווה שלא הבאתי אותך לכאן לחינם , קוסטה .
במזג אוויר מחורבן כזה . "
לזאניס זה לא הפריע .
" תמיד טוב לראות אותך , " הוא אמר .
" ה'באקיר' , אמרת , אם אני לא טועה .
איפה היא עוגנת ? "
" במספר שמונה , בצד שמאל .
בדיוק מאחורי אוניית המשא
ההולנדית עם הגרעינים , שהיא עכשיו , מן הסתם , אוניית משא גרמנית . "
" לפי שעה , " אמר זאניס .
הם השתתקו לרגע כדי להתענג על הדברים הטובים
שהעתיד עשוי לשאת עמו , ואחר כך אמר המנהל ,
" ה'באקיר' עגנה הבוקר .
חיכיתי שעה , רב החובל לא הופיע בכלל ,
אז הלכתי לחפש אותו .
שום דבר יוצא דופן , הכבש הורד ,
נפש חיה לא נראתה בסביבה , אז עליתי על הסיפון
והלכתי בכיוון המשרד של רב החובל ,
שהוא כמעט תמיד באותו מקום , ליד גשר הפיקוד .
כמה מלחים היו בעבודה , אבל היה שקט באונייה ,
וכשירדתי במסדרון , בכיוון הגשר , עברתי ליד הטרקלין .
שני קצינים ריכלו שם בטורקית על כוס קפה ,
ואיש קטן בחליפה , עם נעליים מבריקות , קרא עיתון .
עיתון גרמני .
טוב , חשבתי , זה בטח נוסע . "
" ראית את הפנים שלו ? "
" האמת היא שלא .
העיתון הסתיר אותו - ? Volkischer Beobachter
נדמה לי שזה היה שם העיתון .
לא חשבתי עליו הרבה .
בימים אלה , אנשים עוברים ממקום למקום בכל דרך אפשרית ,
והם בכלל לא הולכים לשום מקום אלא אם כן הם מוכרחים . "
" צוללות . "
המנהל הנהן .
" ואולי נצטרך גם לשחות .
בסופו של דבר מצאתי
את רב החובל על הגשר - אדם שאני מכיר שנים ,
דרך אגב - והלכנו למשרד שלו כדי שאוכל לעיין ברשימת
המטען והנוסעים .
אבל - שום נוסע .
אז שאלתי ,
' מי האדון שבטרקלין הקצינים ? '
רב החובל הביט בי ושתק .
ואיזה מבט ! "
" כלומר ...? "
" כלומר , אל תשאל אותי את זה .
החיים קשים היום מספיק גם בלי שטויות כאלה . "
החיוך של זאניס היה אירוני .
" אוי ואבוי , " אמר .
המנהל צחק בהקלה .
" אל תדאג , אתה מתכוון . "
מצדו של זאניס , אנחה קלה .
" לא , אבל אני הוא זה שצריך לדאוג פה .
מצד שני ,
כל זמן שהוא נשאר במקום שבו הוא נמצא
עכשיו ...
מה המטען שלה ? "
" היא ריקה .
היא באה כדי להעמיס חבילות טבק
ואחר כך להפליג להמבורג . "
" לא ראית במקרה את הנוסע הולך בכיוון הזה , נכון ? "
" לא , הוא לא ירד מהאונייה . "
זאניס הרים גבה .
" אתה בטוח ? "
" העמדתי שם מונית בהמתנה כל אחר הצהריים .
אם הוא ינסה להיכנס לעיר , שתי לחיצות על הצופר . "
האנחה הפעם היתה עמוקה יותר , כי התוכניות של זאניס
לערב התפוגגו אל תוך הלילה .
" אשתמש בטלפון שלך , " הוא אמר .
" ואחר כך אצא לטיול רגלי קטן . "
בדרכו על הרציף עבר זאניס על פני המונית - הנהג היה ער ,
להפתעתו - ואחר המשיך עד שראה את ה"באקיר " .
שום דבר יוצא דופן .
גוף אפור מפוספס בחלודה ,
טבח שרוקן למי המפרץ דלי של פסולת מטבח .
קודם לכן הוא שקל לזמן למקום שני בלשים ,
ואחר כך החליט לא להוציא אותם החוצה בגשם .
אבל עכשיו הגשם פסק , והותיר במקומו ערפל כבד שעטף
בהילות את פנסי הרחוב .
זאניס עמד שם , העיר מאחוריו שקטה ,
וקול של צופר ערפל נשמע אי־ שם בחושך .
מלאו לו ארבעים באותו קיץ , אירוע לא משמח ,
אבל מה אפשר לעשות .
הוא היה בגובה בינוני ,
עם גוף שרירי עבה וכרס של שני סנטימטרים בלבד מעל לחגורה .
עם עור בגון זית בהיר , הוא נראה לא רע בכלל ,
אם כי כמתאגרף יותר מאשר ככוכב קולנוע .
על פי תנועותיו ויציבתו הוא נראה טיפוס קשוח .
עד שהסתכלת בפניו , שאמרו טיפוס שונה לגמרי .
פה רחב ונדיב ומאחורי המשקפיים במסגרת הפלדה ,
עיניים כחולות מאוד :
עיניים מלאות חיים .
היה לו שיער שחור יבש , ולמרות שסורק במים מדי בוקר ,
כשהגיע למשרד הוא כבר היה סתור ונפל לו על המצח
וכך שיווה לו מראה צעיר יותר ורך מכפי שהיה באמת .
בסך הכול , פנים מלאות הבעה , דמומות רק לעתים נדירות –

כשדיברת איתו יכולת תמיד לראות מה הוא חושב
על מה שאתה אומר - שעשוע או אהדה או סקרנות ,
אבל תמיד ראית שם משהו .
וכך , אולי בחור קשוח , אבל החבר הקשוח שלך .
השוטר .
ובחליפה השחורה שלו עם החולצה האפורה בהירה ,
וקשר העניבה המשוך תמיד למטה וכפתור הצווארון הפתוח תמיד ,
הוא היה גרסה מרוככת למדי של הנמנים עם הגזע .
בכוונה , כמובן .
הוא לא התכוון להיות שוטר , זה בטוח .
וגם - משכבר התגלגל למקצוע הזה - לא התכוון להיות בלש –

ומשקוּדם לעמדה הזאת - לא התכוון להיות מה שהוא היה עכשיו .
הוא בכלל לא ידע שעבודה כזאת קיימת .
איש משני הוריו לא למד יותר משש כיתות .
סבתו לא ידעה קרוא וכתוב , אמו עשתה זאת רק בקושי .
אביו פילס את דרכו עד לחצי בעלות על חנות פרחים
באזור טוב בסלוניקי , כך שהמשפחה מעולם לא רָעבה .
הם הסתדרו פחות או יותר , ככל מי שהכירו .
זאניס לא היה תלמיד מי־יודע־מה , מה שלא שינה הרבה ,
כי הוא ממילא נועד לעבוד בחנות .
ועד 1912 ,
סלוניקי נשארה חלק מהאימפריה העותמנית ,
אחרי שמלחמתם של אתונה והחלק המערבי זיכתה
אותם בעצמאות מהטורקים ב־ 1832 .
כך שהפירוש של להיות יווני היה - לדעת את מקומך ;
ושאיפה מסוג שמשך תשומת לב לא היתה רעיון טוב במיוחד .
בגיל שתים־עשרה , שעה שהצבא היווני נכנס לפעולה
כדי לסיים את מלחמת הבלקן השנייה ,
עסקו חלומותיו הפרטיים של זאניס בעיקר בבריחה .
מקומות זרים קראו לו - אולי עבודה על אונייה או על רכבת .
לא משהו יוצא דופן .
אחיה של אמו היגר לאמריקה ,
אל מקום מסתורי שנקרא אַלטוּנָה , במדינת פנסילבניה ,
שגלויות דואר עם תמונות של הרחוב הראשי
או תחנת הרכבת הגיעו ממנו .
עד 1912 ,
בזמנים שהכסף אזל , שקלה משפחת זאניס להצטרף אליו ,
לעבוד אצלו ב"דָיינֶר " , מבנה בצבע כסף עם פינות מעוגלות .
כן , הם חשבו שאולי כדאי שייסעו לשם , שעליהם לדון בכך .
בקרוב .
ושש שנים מאוחר יותר , הם אמנם עזבו , אך לא לאלטונה .
ב־ 1917 , שעה שכוחות אנגלו־צרפתיים ויווניים נלחמו
עם הבולגרים במקדוניה , במופע צדדי של המלחמה בצרפת ,
סלוניקי בערה , במה שנודע לימים בכינוי " השרפה הגדולה " .
בית משפחת זאניס , על ההר , ליד הביצורים העתיקים ,
ניצל , אך לא חנות הפרחים , ולא היה כסף לשקמה .
אם כן , מה עכשיו ?
האח של אביו הוא שהציל את המצב .
כאיש צעיר הוא היה מעורב במלחמה בטורקים ,
עם אקדח , והגיע היום שבו , נוכח סכנת חיים שהיתה צפויה
לו בכלא טורקי , הוא נאלץ לברוח .
הוא ברח לפריז , עשה את דרכו לשם ברגל או ברכבות
ללא כרטיס נסיעה , עד שנתפס והושלך החוצה ,
אבל עם הזמן הגיע לשם .
ועם מזל ונחישות במשחקי קלפים כדרך להרוויח כסף ,
ובעזרת הופעתה של אלמנה צרפתייה עליזה בגיל מסוים ,
הוא הצליח לרכוש דוכן בשוק הפשפשים " קלינאנקוּר " ,
בחלק הפופולרי מאוד שנודע בשמו " סֶרפֶּט " .
" תשכח מאלטונה , " הוא כתב במכתב לאחיו .
" אני צריך אותך כאן . "
מעט כסף נשלח , ומשפחת זאניס , הורים , סבתא ,
קוסטה ואחיו הצעיר - אחות מבוגרת יותר נישאה
לפני כן לחשמלאי והיגרה לארגנטינה - עלו על אוניית
פירות ושילמו בעבודה את דמי הנסיעה ללה־הַבְר .
ושם , מנופפים להם בידיהם מהרציף ,
היו הדוד המיטיב ורעייתו העליזה .
ברכבת התרומם לבו של זאניס עם כל פעימה של המסילה .
כעבור שעתיים הוא מצא את ייעודו :
פריז .
הנערות העריצו אותו - חיש מהר הוא התאהב –

והיה לו הרבה כסף בשביל נער בן שבע־ עשרה מיוון .
הוא עבד אצל דודו כ־ antiquaire - סוחר עתיקות –

מכר שריונים כבדים וכל מיני גרוטאות לתיירים ולפריזאים מזדמנים .
היה להם נוכל זקן מקסים עם זקן לבן גדול ,
שהוציא תחת ידו רוּבֶּנסים ומונֶאִים לפי מטר .
" טוב , אני לא ממש בטוח , כי זה לא חתום ,
ואולי כדאי שתביאו מישהו שיבדוק את זה ,
אבל אם הגברת הנחמדה תחזור בתוך עשרים דקות ,
כמו שהיא נשבעה שהיא תעשה , נצטרך למכור לה את זה ,
אז אני במקומך ... "
שתים־עשרה שנים היה אורכה של
התקופה הזאת , והיא היתה המאושרת ביותר בחייו .
לפחות , כך הוא חשב ב־ 1929 .
שעה שהשווקים התמוטטו , נפל אביו של זאניס למשכב
במה שנראה כהצטננות קשה ומת יום אחרי כן משפעת ,
כשהם עדיין חיכו לרופא .
אמו של זאניס התעקשה באומץ לב שהם יישארו במקומם –

קוסטה הצליח כל כך בעבודתו .
הוא כבר דיבר צרפתית טובה - ה"לינגוּאָה פרָאנקָה "
של סלוניקי - והוא גם לקח קורסים בגרמנית ולמד לדבר בה היטב :
הוא ידע שבאחד הימים הדוכן יהיה שלו .
הוא הכיר אישה , לוֹרֶט , מבוגרת ממנו בכמה שנים
ואם לשני ילדים , והיה מוקסם ממנה .
שנה קודם לכן הם עברו לגור יחד בסן אוּאֶן ,
ביתו של שוק קלינאנקור .
אבל בעת שהחורף הפך לאביב ,
יגונה של אמו לא שכך והיא רצתה לחזור הביתה .
לחזור אל המקום שבו יכלה לראות את בני המשפחה
ולרכל עם ידידות .
היא מעולם לא אמרה את זה בקול , אבל זאניס ,
שהיה עכשיו ראש המשפחה , ידע מה היא מרגישה ,
והם חזרו הביתה .
לורט לא יכלה , או לא רצתה לעזוב יחד איתו ,
לא רצתה לקחת את ילדיה אל ארץ זרה ,
ולפיכך לבה נשבר .
כמו לבו .
אבל משפחה היא משפחה .
כשהיה שוב בסלוניקי ונדרש בדחיפות למצוא מקור פרנסה ,
הוא קיבל עבודה כשוטר .
הוא לא התלהב במיוחד מהרעיון ,
אבל עבד קשה והצליח .
בעיר שבה , ברובע הנודע
בשמו " בּארָא " , נמצא אזור האורות האדומים הגדול
ביותר במזרח אירופה , בעיר של אילי ספנות וימאים
מכל העמים , היתה תמיד עבודה בשפע לשוטר .
בייחוד לשוטר מהסוג הסובלני , שהסדיר עניינים
לפני שהם יצאו מכלל שליטה ומעולם לא לקח כסף .
ב־ 1934 הוא כבר היה בתפקיד של בלש ,
ושלוש שנים לאחר מכן קוּדם , טכנית , לדרגה של מִשנה
למפקד , אם כי איש מעולם לא השתמש בתואר זה .
התקדמות זו לא באה מאליה .
בפתגם נושן ומכובד ,
עוד מתקופת הכיבוש הטורקי , נהגו לומר שבר־מזל
הוא מי שיש לו barba sto palati , דוֹד בארמון ,
ואמנם התברר , להפתעתו של זאניס , שהיה לו
בדיוק הדבר הזה .
בכישרון המיוחד שלו ,
מעין דיפלומטיה מחוספסת , להשפיע על אנשים
שיעשו מה שהוא רוצה בלי לרדת עליהם ,
הבחין מגבוה ראש משטרת סלוניקי ,
נוכחות כמעט מיסטית בעיר .
ואנגֶליס היה בן שמונים לפחות , והיו שאמרו שהוא זקן יותר ,
עם חיוך של קדוש - ומכאן ואנגליס הקדוש ,
לפחות למי שהשכילו לעמוד על אירוניה והערצה באותו משפט .
במשך חמישים שנה לא התרחש בסלוניקי שום דבר
שהזקן לא ידע עליו , והוא עקב אחרי הקריירה של זאניס בעניין .
וכך , ב־ 1937 , כשזאניס החליט לפרוש מתפקידו ,
הציע לו ואנגליס תפקיד חדש .
משרד משלו , בלש , פקיד ומשכורת משופרת בהרבה .
" אני זקוק למישהו שיטפל בעניינים האלה , " אמר לו ואנגליס ,
והמשיך לפרט למה הוא זקוק .
זאניס הבין מיד ובמשך הזמן נודע לעולם בכללותו
כ"איש משטרה בכיר " , אבל לאלה שהיו מצויים במורכבויות
התת־קרקעיות של חיי העיר , ועד מהרה לרחוב הסלוניקאי ,
הוא היה פשוט " זאניס " .
הקונסול בשגרירות בלגיה נפל קורבן לסחיטה
של פרוצה ?
להתקשר אל זאניס .
בנו של פוליטיקאי אתונאי לקח טבעת יהלום מצורף
ו"שכח " לשלם תמורתה ?
להתקשר אל זאניס .
אזרח גרמני הגיע ב"דרך לא רשמית " לסלוניקי
על סיפונה של אוניית משא של מדינה ניטרלית ?
כשפסע בחזרה אל רגלי הרציף , מצא זאניס את עוזרו ,
גבריאל - גבי - שאלתיאל , מחכה לו ,
נשען לאחור במושב הנהג ומעשן סיגריה .
שאלתיאל אהב את המכונית שלו ,
סקודה שחורה דגם 420 , עם קפיצים חזקים שהצ'כים
בנו בשביל כבישים בלקניים .
" תעצור מאחורי גדר האבן , " אמר זאניס ,
" שלא יראו אותך .
במקום שממנו תהיה לנו תצפית על הרציף . "
שאלתיאל לחץ על כפתור ההצתה , המנוע ניעור לחיים בנהימה ,
והוא סובב את המכונית והתקדם בכיוון בית המכס .
שאלתיאל היה איש אפור בן חמישים וחמש ,
גבוה וגמלוני , שמוט כתפיים וקצר רואי ,
שהשקיף על העולם בתערובת של סבלנות וציניות ,
מבעד למשקפיים עבי מסגרת .
הוא היה יהודי ספרדי מהקהילה הגדולה בסלוניקי ,
שהיה איכשהו לשוטר והצליח מאוד בעבודה כי היה אינטליגנטי ,
חריף ובעל טביעת עין חדה בכל הנוגע לאנשים –

עמד על טיבם האמיתי - ועקשן :
בולדוג מנומס וביישן .
ביום שוואנגליס הציע לזאניס את התפקיד החדש ואמר ,
" ותמצא לך מישהו שתוכל לעבוד איתו , " הוא התקשר
אל גבי שאלתיאל , הסביר לו מה הוא עתיד לעשות
והזמין אותו להצטרף אליו .
" איך קוראים למחלקה הזאת ? "
שאל שאלתיאל .
" היא לא זקוקה לשם , " השיב זאניס .
עשר שניות חלפו , זמן ממושך בטלפון .
לבסוף אמר שאלתיאל , " מתי אני מתחיל ? "
עכשיו שם זאניס פעמיו אל המונית , נתן לנהג מעט כסף ,
הודה לו ושלח אותו הביתה .
כשזאניס החליק למושב
הנוסע בסקודה , אמר שאלתיאל , " אז מה קורה ? "
זאניס חזר על הסיפור של מנהל הנמל ואחר כך אמר ,
" כל עוד הוא לא נכנס לעיר , אנחנו מניחים לו .
ניתן לו כמה שעות לעשות משהו , ואחר כך ,
אם הוא עדיין יישאר באונייה , אדאג שכמה בלשים
יחליפו אותנו . "
" מה אם הוא יחכה עד הבוקר ,
יֵרד מהאונייה ויַראה דרכון לקצין ביקורת הגבולות ? "
" נעקוב אחריו , " אמר זאניס , " אני לא רוצה שהוא
יתרוצץ חופשי בעיר . "
" גרמני , אמרת . "
" הוא קרא עיתון גרמני , מי יודע מה הוא . "
" אתה חושב שהוא מרגל ? "
" יכול להיות .
זה מה שהרב חובל הטורקי אמר ,
פחות או יותר .
וגם תקע מבט . "
שאלתיאל צחק .
" הלוואנט , " הוא אמר .
" בהחלט , מבט - לא הייתי חי בשום מקום אחר . "
כעבור רגע הוא הוסיף , " מה מחפש מרגל בסלוניקי ?
יש לך איזה רעיון ? "
" מי יודע ?
אולי רק את המלחמה שגולשת דרומה . "
" אל תגיד דברים כאלה , קוסטה .
כאן , בתחת של הבלקן ,
את מי זה מעניין ? "
" לא את היטלר .
לא לפי מה שכתוב בעיתונים .
והוא חייב לדעת מה ילך כאן , למעלה בהרים , כשנהיה תחת כיבוש . "
שאלתיאל נראה מהורהר .
" בכל זאת , " אמר .
" מה ? "
" יש לי אחיין שמלמד בבית הספר הטכני .
גיאוגרפיה , בין השאר .
בחור פיקח , מאני זה , והוא אומר שכל עוד היטלר
נשאר בעל ברית של הרוסים , אנחנו בטוחים .
אבל אם הוא יתקוף אותם , זה יכול להיות הסוף שלנו .
במפה של אירופה אנחנו הצד הימני - אם מישהו מתקדם למזרח ,
אז זה הצד הימני שמגיע לקווקז , בשביל הנפט .
זאת על כל פנים התיאוריה של מאני . "
" ואתה מקבל אותה ? "
שאלתיאל משך בכתפיו .
" היטלר הוא טיפוס ערמומי .
לא הייתי אומר אינטליגנטי , אבל ערמומי .
את היהודים הוא מתקיף , את הרוסים הוא עוזב במנוחה . "
זאניס הנהן .
זה נשמע הגיוני .
" לפני שאשכח , " אמר ,
" הבאת את מה שביקשתי ? "
" בתא הכפפות . "
זאניס פתח את תא הכפפות והוציא מתוכו אקדח
ואלתר פי־פי־קיי אוטומטי , הנשק הגרמני המועדף
על בלשים בלקנים .
שריטות בולטות נראו על המתכת של הקת .
" מה עשית בו ? "
" תליתי תמונות , " אמר שאלתיאל .
" בפעם האחרונה שראיתי את הפטיש שלי , שיחק בו אחד הנכדים . "
" ילדים , " אמר זאניס בחיוך .
" בורכתי , " אמר שאלתיאל .
" אתה צריך להזדרז , קוסטה .
אתה לא נהיה צעיר יותר . "
חיוכו של קוסטה התרחב .
" עם רוקסן ? "
אמר והתכוון לחברה האנגלייה שלו .
" כן ... "
אמר שאלתיאל .
" אני מניח שלא . "
8:20 בערב .
שוב התחיל לרדת גשם , כמה ברקים הבזיקו מעל הים האגאי .
" אתה ער ? "
שאל זאניס .
" בקושי . "
" אם אתה רוצה לנמנם קצת , אז בבקשה . "
" לא , תודה .
אולי אחר כך . "
10:30 בערב .
" אגב , " אמר זאניס , " טלפנת למאדאם פּאפּאס ? "
" הבוקר , באחת־עשרה בערך . "
" והיא אמרה ? "
" שהיא שנאה את בעלה והיא שמֵחה שהוא מת . "
" זאת כנות . "
" כך חשבתי . "
" עוד משהו ? "
" לא , היא התכוננה לצרוח עלי , אז ירדתי מהקו - אמרת לנהוג
במתינות . "
זאניס הנהן .
" שהבלשים יתמודדו איתה . "
" היא הרגה אותו ? "
" כן . "
" ילדה רעה . "
1:15 לפנות בוקר .
שקט בעיר שמאחוריהם .
רק צלילים קלושים של מוזיקה
מהטברנות שלאורך כביש החוף ורחשי החריקה
של הרציף שהגאות מצליפה בקורותיו .
הצליל היה מהפנט וזאניס נאבק להישאר ער .
הוא הוציא סיגריה מהקופסה השטוחה שבכיסו –  פּאפּאסטראטוֹס
מספר 1 , בראש הרשימה ביוון - והצית גפרור עץ בציפורן
האגודל שלו .
יקרים , הדברים האלה , ומכאן שהם מותרות בשבילו .
הוא עשה עכשיו כסף טוב , ואנגליס דאג לכך ,
אבל זה היה כסף טוב במושגים של שוטר , שפירושם לא הרבה ,
ועוד עם ארבעה אנשים שצריך להאכיל .
אחיו הצעיר אָרי , קיצור של אריסטוטלס ,
עשה לפעמים כמה דרכמות משליחויות בעיר .
המסכן השתדל כמיטב יכולתו , אבל הוא לא היה לגמרי בסדר ,
תמיד היה " שונה " , והמשפחה קיבלה אותו זה מכבר כמות שהוא .
המכונית התמלאה עשן ושאלתיאל פתח את החלון .
" אתה חושב שיש אנשים על הירח ? "
הוא שאל .
" אין לי מושג .
אני מניח שהכול אפשרי . "
" התווכחו על זה אתמול במספרה . "
" אנשים ירוקים קטנים ?
עם עין אחת ?
כמו ב'בּאק רוג'רס' ? "
" משהו כזה . "
" מישהו במספרה שלך חושב שהסרטים האלה אמיתיים ? "
" ככה זה נשמע . "
" אני במקומך הייתי מחפש ספּרים אחרים . "
3:30 לפנות בוקר .
" תתעורר , גבי . "
" לא ישנתי .
לא ממש . "
" הנה הוא בא . "
האיש היה בעל קומה בינונית , לבש מעיל גשם
ונשא תיק מסמכים .
היו לו פנים קשות וגרמיות
ונטולות סנטר , מתחת למגבעת עם תיתורה
שהוטתה מעל עיניו .
כשהתקרב אל קצה המזח ,
התכופפו זאניס ושאלתיאל במהירות אל מתחת לשמשה הקדמית .
עכשיו הם כבר שמעו פסיעות , נחושות וחפוזות ,
והן התקרבו ואחר כך הלכו וגוועו , ככל שהתרחקו מהם
והתקדמו אל מעבר לצד המזרחי של בית המכס ,
בכיוון העיר - ממערב היו אזור המחסנים ותחנת הרכבת .
זאניס וידא את נוכחותו של הוואלתר בכיס המקטורן שלו ,
יצא ממושב הנוסע והקפיד לא לטרוק את הדלת ,
אלא השאיר אותה פתוחה .
" תן לי שלושים שניות , גבי , "
הוא אמר .
" אחר כך צא אחרי , יפה ולאט , עם פנסים כבויים ,
ותשמור מרחק . "
זאניס הלך במהירות אל הצד המזרחי של בית המכס ,
נעצר בפינה והסתכל סביבו בחטף .
אין נפש חיה .
לאן לכל הרוחות הוא הלך ?
היה רק רחוב אחד שהוא יכול ללכת בו ,
הרחוב של המחסנים .
זאניס התקדם בפסיעות מהירות
והגיע לרחוב , הסתובב בפינה ושם הוא היה - שם היה מישהו –

במרחק של כשני בלוקים .
עכשיו נוכח זאניס שהוא נרטב ,
פתח את המטרייה ועבר אל המחסה של גדר
הלבנים הגבוהה של המחסן הראשון .
לפניו המשיך הגרמני להתקדם במהירות ,
בפסיעות ארוכות , כאילו , כך חשב זאניס ,
הוא עושה את טיול ספורט הערב הקבוע שלו
בשביליו של יער כלשהו בגרמניה .
שניות אחדות אחרי כן פנתה הסקודה בפינה
מאחוריו וזאניס נופף בידו לאחור ,
ואותת לשאלתיאל להישאר במקומו .
זאניס שמע את המנוע נכבה לאחר שהסקודה נעצרה .
האם הגרמני שמע את זה ?
זאניס פקפק בכך , בייחוד בגשם ,
אבל הוא לא יכול להיות בטוח - ברחוב שררה דממת מוות .
ואז העיף הגרמני מבט מעבר לכתפו ופנה ימינה ,
בסמטה צרה .
זאניס הניח שהוא ראה אותו ,
אבל פטר זאת בלא־כלום .
הוא סתם איש עם מטרייה ,
שמתנהל לאטו בכתפיים שמוטות בלילה לא נחמד .
זאניס עבר את הסמטה בלי לתת את דעתו עליה וקיבע
את עיניו בקרקע שלפניו , עד שעבר את הפינה
המרוחקת ונעלם מן העין .
הוא לא נעצר שם , אלא הלך הלאה ברחוב –

הוא ידע שאם הוא יכול לשמוע את הגרמני ,
הגרמני יכול לשמוע אותו - ואחר כך חיפש מקום להסתתר .
הוא ראה רציף העמסה ממול , ונע במהירות ,
נכנס ברגל אחת עד הקרסול אל תוך שלולית עמוקה
שבין אבני ריצוף עגולות שבורות , החיש את צעדיו ,
ולבסוף נעמד בזווית שבין הכניסה המוגפת בתריס
לבין הקיר , שהסתיר את הנעשה ברחוב , לפחות עד לסמטה .
זאניס נוכח שהגרמני לא הולך לשום מקום ,
לא מהסמטה הזאת , שבה , שנים אחדות קודם לכן ,
דקר סבל את חאמיד מלווה הכספים בוויכוח
על כמה לֶפּטות - אפילו לא על דרכמות –

והיא היתה חסומה בחומת אבן גדולה מכוסה
בקנוקנות של ויסטֶריָה .
חאמיד התנודד אז עד הקיר
ונאחז בוויסטריה , חשב שיוכל לטפס עליה אל העבר האחר ,
אבל הענף לא החזיק מעמד וקרס עם הקיר המתפורר
והוא מת במקום .
הסבל כיסה אותו בקנוקנות השיח ,
אבל בתוך כמה שעות - זה היה בקיץ –

נמצאה גופתו של חאמיד והפשע התגלה .
עסק עגום , חשב זאניס , מלווי הכספים עשקו
את פועלי הנמל ועטו על טרפם כעופות דורסים
על יונים .
האם זה חוק הטבע ?
תהה זאניס .
אולי כן .
נץ אמיתי ניסה פעם לתפוס את אחת הקנריות של אחיו הקטן ,
שהיתה בכלוב על אדן החלון , ועיקם לגמרי את מסגרת המתכת .
זאניס הציץ בשעונו , 3:39 , והתמקם להמתנה .
זאת כמובן פגישה , אמר לעצמו , ומישהו יופיע במוקדם
או במאוחר .
אם הוא יהיה טיפש דיו לעבור על פני
הסקודה החונה , הם יתפסו את שניהם .
אם לא , אז רק את הגרמני , אם כי שאלתיאל ודאי
יֵצא בעקבות השני .
אישה ?
יכול להיות , הכול יכול להיות .
3:48 לפנות בוקר .
קדימה , מנוולים , תקיימו כבר
את הפגישה המזוינת שלכם ותנו לי ללכת הביתה למיטה .
אחרי מעצר ונסיעה לתחנת המשטרה ,
שם הם ישיגו את מה שיוכלו , הם יסיעו אותו בחזרה לאונייה .
אחרי ככלות הכול , הוא לא עשה הרבה - נכנס לסלוניקי
בלי להחתים את הדרכון .
אין טעם להחזיק בו ,
הקונסול הגרמני יתלונן , ואנגליס יתעצבן , אז לכל הרוחות עם זה .
4:00 לפנות בוקר .
מה עושה שם הגרמני ?
יש משם איזה מוצא , דרך רחוב אחר שזאניס לא יודע עליו ?
כן , זה יהיה ממש נפלא !
עמדתי שם בגשם עד הבוקר
ולא ראיתי אותו בכלל .
זאניס נאנח , העתיק את משקלו
מהרגל הרטובה אל הרגל היבשה , וחשב על רוקסן ,
על התעלסות , שזה מה שהם עשו .
בטח , קודם מסעדה ו ...
לפתע זינקה דעתו באחת למצב של קשב מלא .
מהקצה האחר של הרחוב , בפינה של סמטה רחוקה –

פנסים קדמיים ; עדיין לא מכונית , רק קרני אור חודרות לערפל .
מה ?
אפשר לעבור שם ?
זאניס לא ידע , אבל היה ברור לו
שמישהו עושה זאת , כי האורות פנו שמאלה אל הרחוב
ועכשיו היו מכוונים ישירות אליו .
הוא עבר במהירות לאורך תריס הברזל
אל הפינה הנגדית , ומצא עצמו מול הסקודה .
מה יעשה עכשיו שאלתיאל ?
שום דבר .
האורות נשארו כבויים .
יופי , גבי .
כך צריך לעשות .
ועכשיו , חשב , בפנותו אל הנהג הבלתי נראה
של המכונית , עכשיו תיכנס לסמטה .
זו היתה רֶנו סֶדאן , שנהמה בשעה שחלפה על פניו
והתקדמה באטיות רבה , אבל התחזית שלו התבדתה .
הרנו נעצרה בסמטה , התקדמה כדי מטר או שניים ,
ונכנסה בהילוך אחורי .
יפה , חשב זאניס , עמדה
שמאפשרת הסתלקות מהירה .
מה זה ?
עוד רצח בסמטה ?
הסמטה הזאת מקוללת ?
האם זה לילה ארוך ,
משעמם ומטופש שיסתיים במלודרמה ?

האוטופיות נראות עתה בנות־מימוש הרבה יותר משהיינו סבורים עד כה .
ואנו מוצאים עצמנו עומדים לפני שאלה כאובה עד מאוד :
כיצד נמנע את מימושן הסופי ?...
האוטופיות הן בנות־מימוש .
החיים צועדים לעבר האוטופיות .
ואולי תתחיל מאה חדשה , מאה שבה האינטלקטואלים והמעמד המשכיל יגלו מחדש את האמצעים לחמוק מפני האוטופיות ולשוב לחברה לא אוטופית , חברה שתהיה פחות " מושלמת " ויותר בת־חורין .
ניקולאי ברדיאייב
בניין גמלוני , אפור , בעל שלושים וארבע קומות בלבד .
מעל לכניסה הראשית מתנוססות המילים :
מרכז מדגרה והתניה ללונדון המרכזית , ולצִדן , בשלט נפרד בתבנית מגן , סיסמת המדינה הכלל־עולמית ; קהילתיות , זהות , יציבות .
חלונות האולם הענקי שבקומת הקרקע פונים צפונה .
למרות הקיץ שמעבר לזגוגיות , למרות החום הטרופי השורר באולם עצמו , ניבט אור קר , אור בוטה ופחוס , מבעד לחלונות , כשהוא תר ברעבתנות , מחפש שם איזו דמות בלבוש אזרחי , איזו פיסה חיוורת של עור אווז אקדמי , אך אינו מוצא דבר זולת משטחי זכוכית וניקל וחרסינה , המחזירים ברק עמום של מעבדה .
חורפיוּת לחורפיוּת מביעה אומר .
סרבלי העובדים לבנים , ידיהם נתונות בכפפות גומי חיוור בגון הגווייה .
האור קפא , מת , היה לרוח רפאים .
רק מבוהק הקנים הצהובים של המיקרוסקופים נטל בהשאלה ממשוּת ססגונית וחיונית כלשהי , כשהוא נמרח לאורך הגלילים המצוחצחים כשכבת חמאה , רצועות־רצועות עסיסיות בפרספקטיבה מתמשכת לאורך שולחנות העבודה .
" וזה , " אמר המנהל בפותחו את הדלת , " זה אולם ההפריה . "
שלוש מאות מַפרים , כולם רכונים מעל למכשיריהם , היו שקועים , בעת כניסתו של מנהל המדגרות וההתניה , באותו שקט נעתק נשימה , באותם זמזום או שריקה בהיסח הדעת , הנלווים לריכוז מוחלט .
גדוד של סטודנטים טירונים , צעירים מאוד , ורדרדים ומחוספסים , השתרך ברחש עצבני , מתוך דכדוך כלשהו , בעקבות המנהל .
כל אחד מהם החזיק בידו פנקס , ובו שירבט נואשות כל אימת שהאדם הגדול פצה את פיו .
ישר מפי השכינה .
הרי זו זכות נדירה .
המד"ה ( מנהל דגירה והתניה ) בלונדון המרכזית הקפיד מאז ומעולם להעניק סיור הדרכה אישי לחניכיו החדשים במחלקות השונות .
" פשוט כדי לתת לכם מושג כללי , " נהג להסביר להם , כי הלוא מושג כללי כלשהו חייבים לתת להם אם מבקשים שיעשו את עבודתם בשכל - אבל מושג קל ככל האפשר , אם מבקשים שיהיו בנים טובים ומאושרים לחברה .
כי הלוא הכול יודעים :
פרטי הדברים מבטיחים אושר ומידות טובות ; הכללות הן רע אינטלקטואלי הכרחי .
לא הפילוסופים , אלא משתתפי החוגים למלאכה ואספני הבולים מהווים את עמוד השדרה של החברה .
" מחר , " נהג להוסיף , כשהוא מרעיף עליהם חיוך חביב ומאוים כאחד , " מחר תתחילו בעבודה רצינית .
לא יהיה לכם פנאי להכללות .
ובינתיים ... "
בינתיים זכות גדולה נפלה בחלקם .
ישר מפי השכינה אל דפי הפנקס .
הבחורים שירבטו כמטורפים .
גבה קומה וכחוש במקצת , אך זקוף , התקדם המנהל לתוך האולם .
הוא היה בעל סנטר מזדקר ושיניים גדולות , בולטות כדבעי , שהוסתרו בקושי , בשעה שלא פצה פיו לדבר , על ידי שפתיו המלאות , המחוטבות לתפארת .
זקן או צעיר ?
בן שלושים ?
חמישים ?
חמישים וחמש ?
קשה לקבוע .
ומכל מקום השאלה אינה עולה כלל על הפרק ; בשנת היציבות 632 לספירת פורד אינך מעלה בדעתך לשאול שאלה כזאת .
" אתחיל מההתחלה , " אמר המד"ה , והשקדנים שבין החניכים מיהרו לרשום את כוונתו בפנקסיהם , להתחיל מההתחלה .
" כאן , " הצביע נִכחו , " נמצאות המדגרות . "
ובפותחו דלת מצופה חומר בידוד , הראה להם כנות על גבי כנות של מבחנות ממוספרות .
" זו אספקת הביציות השבועית .
היא מוחזקת כאן , " הסביר , " בטמפרטורת הדם ; ואילו זרעי הזכר , " ועתה פתח דלת אחרת , " אותם יש להחזיק בטמפרטורה של שלושים וחמש מעלות , ולא שלושים ושבע .
טמפרטורת דם מלאה מעקרת אותם . "
איילים העטופים במעטה מפיק חום אינם מולידים טלאים .
הוא נשען על המדגרות , ובעוד העפרונות מתרוצצים ומחרקקים שרבוטים בלתי קריאים על פני הדפים , נתן להם תיאור קצר של תהליך ההפריה המודרני .
תחילה דיבר , כמובן , על השלב הכירורגי המקדים אותו - " הניתוח מבוצע מתוך רצון חופשי למען טובת הכלל , נוסף על העובדה שהוא מלוּוה במענק של שישה חודשי משכורת " ; אחר כך השמיע דברים אחדים על הטכניקה לשימור השחלה הכרותה במצב של התפתחות פעילה ; נגע בתנאים המיטביים של טמפרטורה , מליחות , לחות ; הזכיר את התמיסה שבה מושרות הביציות המופרדות והבשלות ; ולאחר שהוליך את צאן מרעיתו אל שולחנות העבודה , הראה להם בעליל כיצד נשאבת תמיסה זו מתוך המבחנות ; כיצד היא מועברת , טיפה אחר טיפה , ללוחיות המיקרוסקופים המחוממות במיוחד לשם כך ; כיצד נבדקות הביציות המושרות בה כדי לוודא שהן נורמליות , נמנות ומועברות למכל נקבובי ; כיצד ( ועתה הוליך אותם לצפות בביצוע ) משוקע מכל זה במין מרק חמים שורץ זרעים משייטים - בריכוז מזערי של מאה אלף לסנטימטר מעוקב , קבע בתוקף ; וכיצד , מקץ עשרים דקות של השריה , דולים את המכל מתוך התמיסה וחוזרים ובוחנים את תכולתו ; ואם נותרו בו ביציות שלא הופרו , שבים ומשרים אותו , ובמקרה הצורך חוזרים על פעולה זו פעם שלישית ; כיצד מוחזרות הביציות המופרות למדגרות ; שם נשארות ביציות אלפא ובתא עד אשר יבוקבקו ; ואילו ביציות גמא , דלתא ואפסילון יוצאו משם שוב , כעבור שלושים ושש שעות בלבד , כדי לעבור את תהליך בּוֹקָנוֹבסקי .
" תהליך בוקנובסקי , " חזר ואמר המנהל , והחניכים הדגישו את המילים הללו בפנקסיהם הקטנים .
ביצית אחת , עוּבּר אחד , בוגר אחד - זו הנורמה .
אבל ביצית בוקנובסקי תוציא ניצנים , תתרבה , תתפצל .
היא תוציא משמונה עד תשעים ושישה ניצנים , וכל ניצן כזה יתפתח לעוּבּר מושלם , וכל עוּבּר יהיה לבוגר בגודל מלא .
כך גדלים תשעים ושישה יצירי אנוש במקום שבו גדל בעבר יציר אנוש אחד ויחיד .
הרי לכם קִדמה .
" בעיקרו של דבר , " הוסיף ואמר המד"ה , " תהליך הבוקנובסקיפיקציה אינו אלא סדרה של בלימות התפתחות .
אנו בולמים את הגידול הנורמלי , ולמרבה הפלא הביצית מגיבה בניצנים . "
מגיבה בניצנים .
העפרונות לא ידעו מרגוע .
הוא הצביע נכחוֹ .
על גבי סרט נע המתקדם באטיות רבה מאוד נסעה כנה מלאה מבחנות לתוך תיבת מתכת גדולה , וכנה מלאה מבחנות הגיחה מתוכה מצדה השני .
המנגנון הימהם חרישית .
שמונה דקות אורך מעבר המבחנות בתיבה , אמר להם .
שמונה דקות של חשיפה קשה לקרני רנטגן הוא גבול הסבולת של ביצית .
קצתן מתות ; אשר לשאר , רפוֹת התגובה שבהן מתפצלות לשתיים ; רובן מוציאות ארבעה ניצנים ; אחרות מוציאות שמונה ; כולן מוחזרות עתה למדגרות , ושם מתחילים הניצנים להתפתח ; אחר כך , כעבור יומיים , הן עוברות צינון פתאומי , צינון ובדיקה .
אותם שניים או ארבעה או שמונה ניצנים כבר הוציאו עתה ניצנים משלהם ; ולאחר שהוציאו ניצנים , מסממים אותם כמעט עד מוות באלכוהול ; מכיוון שכבר פרו ורבו והוציאו ניצנים - ניצן מתוך ניצן מתוך ניצן - ובלימה נוספת תביא על פי רוב למותם - מניחים אותם מכאן ואילך להתפתח באין מפריע .
בשלב זה עומדת הביצית המקורית להפיק מתוכה שמונה עד תשעים ושישה עוברים - הלוא תסכימו עמי כי יש כאן שיפור רב בדרכי הטבע .
כולם תאומים זהים - אך לא עוד בטפטוף עלוב של שניים או שלושה כבימים הקדומים , שבהם המליטה הנקבה את הוולדות , ולפעמים אירע שביצית התפצלה לה במקרה והוציאה תאומים או שלישייה ; אלא לעשרות , תריסרים על גבי תריסרים .
" תריסרים , " חזר המנהל ואמר ונופף בזרועותיו כמעניק להם מקרן השפע .
" תריסרים . "
אך טיפשותו של אחד החניכים דחקה בו לשאול איזה יתרון יש בזה .
" בחורי הטוב ! "
עט עליו המנהל .
" אינך מסוגל להבין ?
אינך מסוגל להבין ? "
הוא הניף את ידו אל על ; ארשת פניו עטתה רצינות .
" תהליך בוקנובסקי הוא אחד הכלים העיקריים לשימור היציבות החברתית ! "
כלים עיקריים לשימור היציבות החברתית .
גברים ונשים תקניים סדורים במערכות אחידות .
בית חרושת קטן מאויש כולו במוצרים של ביצית־בוקנובסקי אחת ויחידה .
" תשעים ושישה תאומים זהים מפעילים תשעים ושש מכונות זהות ! "
קולו כמעט שהרטיט מרוב התלהבות .
" רק כך אנו יודעים באמת היכן אנו עומדים .
בפעם הראשונה בהיסטוריה . "
הוא השמיע את הסיסמה הכלל־עולמית .
" קהילתיות , זהות , יציבות . "
מילים גדולות .
" אילו רק יכולנו לערוך בוקנובסקיפיקציה אינסופית , היתה הבעיה כולה מגיעה לכלל פתרון . "
פתרון על ידי תאומים זהים .
עקרון הייצור ההמוני מיושם סוף־סוף בביולוגיה .
" אבל , לצערנו , " הניד המנהל בראשו , " אין אנו יכולים לערוך בוקנובסקיפיקציה אינסופית . "
נראה כי תשעים ושישה הם קצה גבול היכולת ; שבעים ושניים נחשבים לתוצאה ממוצעת טובה .
ייצור תאומים זהים במספר רב ככל האפשר מאותה שחלה עצמה ומזרעו של אותו זכר עצמו - זה מיטב יכולתנו ( הנופל , למרבה הצער , מן המיטב הנכסף ) .
ואפילו זה אינו מן הדברים הקלים .
" שהרי הטבע נזקק לשלושים שנה כדי להבשיל מאתיים ביציות .
ואילו המשימה שלנו היא לייצב את האוכלוסייה ברגע זה , כאן ועכשיו .
טפטוף אטי של תאומים במשך רבע המאה - מה תועלת תצמח לנו מכך ? "
ברור בעליל , שום תועלת לא תצמח מכך .
אלא שכאן נכנסת לתמונה טכניקת פּודְסנאפּ , המביאה להאצה עצומה בתהליך ההבשלה .
בדרך זו ניתן להבטיח לפחות מאה וחמישים ביציות בשלות בתוך שנתיים .
עשֵׂה בהן הפריה ובוקנובסקיפיקציה - במילים אחרות , הכפל בשבעים ושתיים - ותקבל ממוצע של קרוב לאחד־עשר אלף אחים ואחיות במאה וחמישים סדרות של תאומים זהים , כולם בני גיל דומה , בהפרש מרבי של שנתיים .
" ובמקרים יוצאי דופן מצליחים אנו לגרום לכך ששחלה אחת תיתן לנו יותר מחמישה־עשר אלף פרטים בוגרים . "
הוא אותת לעבר איש צעיר , סמוק ובעל שיער בלונדיני , שעבר על פניהם באותו רגע .
" מר פוסטר , " קרא .
הצעיר האדמוני קרב אליהם .
" התוכל לומר לנו מה השיא שהגעתם אליו בשחלה אחת , מר פוסטר ? "
" שישה־עשר אלף ושנים־עשר במרכז זה , " השיב מר פוסטר ללא היסוס .
הוא דיבר במהירות רבה , פער זוג עיני תכלת חיוניות ונהנה בעליל מהפרחת מספרים .
" שישה־עשר אלף ושנים־עשר במאה שמונים ותשע סדרות של תאומים זהים .
אבל מובן מאליו שתוצאות טובות הרבה יותר מזו הושגו , " הוסיף במהירות , " במרכזים אחדים הממוקמים באזורים הטרופיים .
בסינגפור הפיקו פעמים רבות יותר משישה־עשר אלף וחמש מאות ; ומרכז מומבאסה עבר את השבעה־עשר אלף .
אבל להם יש יתרונות טבעיים בלתי הוגנים .
אתם צריכים לראות איך מגיבה שחלה כושית לתמצית של בלוטת יותרת המוח !
זה ממש מדהים את מי שרגיל לעבוד בחומר אירופי .
ובכל זאת , " הוסיף בבת צחוק ( אך ברק המאבק ניצת בעיניו וסנטרו הזדקר בקריאת תיגר ) , " בכל זאת אנחנו מתכוונים לנסות לגבור עליהם .
כרגע אני עובד על שחלה נהדרת מסוג דלתא־מינוס .
היא בת שמונה־עשר חודשים בלבד .
וכבר הפקנו ממנה יותר משנים־עשר אלף ושבע מאות צאצאים בשלבי השריה או עובריות .
והביצית הזאת עדיין מבטיחה רבות .
אנחנו עוד נגבר עליהם . "
" זו הגישה שאני אוהב ! "
קרא המנהל וטפח על שכמו של מר פוסטר .
" הצטרף אלינו ותן לבחורים האלה הזדמנות ליהנות ממומחיותך . "
מר פוסטר חייך בענוותנות .
" בעונג רב . "
הם המשיכו בדרכם .
אולם הבִּקבּוק המה מרחש הַרמוני של פעילות מסודרת .
פיסות של רקמות , שנלקחו מבטנה של חזירה ונגזרו לגודל המתאים , נסקו בלי הרף במעליות זעירות מתוך מחסן האיברים שבתת־מרתף .
זמזום קל ו - קליק !
אשנבּי המעליות נפתחו ; לא נותר לממלא הבקבוקים אלא להושיט יד , ליטול את הפיסה , להחדיר אותה לבקבוק , להחליק וליישר , ובטרם יפליג הבקבוק לדרכו על גבי הסרט הנע האינסופי , שוב זמזום וקליק !
פיסת רקמה חדשה כבר נסקה ממעמקים , מוכנה ומזומנה להחדרתה לבקבוק נוסף , הבא בתור בתהלוכה האטית המתמשכת לאורך הסרט הנע .
סמוך לממלאים ניצבו המַרחימים .
התהלוכה התקדמה ; בזו אחר זו הועברו הביציות מן המבחנות למכלים הגדולים מהן ; רקמת החזירה המשמשת לריפוד נבצעה בזריזות , הביצית הוטלה לחריץ , החומצה המלחית נוצקה פנימה ...
והבקבוקון כבר המשיך בדרכו .
ותור הסַמָנים הגיע .
מוֹרָשה , תאריך הפריה , שיוך לקבוצת בוקנובסקי המתאימה - כל הפרטים הללו הועתקו מתווית המבחנה לתווית הבקבוק .
לא עוד אלמונית , אלא מסומנת ומזוהה , המשיכה התהלוכה בדרכה האטית ; מבעד לאשנב הפעור בקיר נעה בעצלתיים אל אולם הייעוד החברתי .
" שמונים ושמונה מטרים מעוקבים של כרטסות , " אמר פוסטר המתמוגג בהיכנסם לשם .
" ובהן כל המידע הדרוש , " הוסיף המנהל .
" מעודכן מדי בוקר . "
" ומתואם שנית מדי יום אחר הצהריים . "
" ועל סמך זה נערכים החישובים . "
" מספר כזה וכזה של פרטים בעלי איכות כזאת וכזאת , " אמר פוסטר .
" מחולקים בכמויות כאלה וכאלה . "
" שיעור הבִּקבוק המרבי בכל רגע נתון . "
" אבדות בלתי צפויות מוחלפות ללא דיחוי . "
" ללא דיחוי , " חזר אחריו מר פוסטר .
" אילו ידעתם כמה שעות נוספות נאלצתי להשקיע בעקבות רעידת האדמה האחרונה ביפן ! "
הוא צחק ברוח טובה וניענע בראשו .
" המייעדים מעבירים את נתוניהם למַפרים . "
" ואלה מספקים להם את העוברים המבוקשים . "
" והבקבוקים מגיעים לכאן כדי שייקבע להם ייעוד מפורט . "
" ומכאן הם יורדים למטה , למחסן העוברים . "
" אשר אליו נשׂים עתה פעמינו גם אנו . "
ומר פוסטר פתח בפניהם דלת , שהוליכה למדרגות היורדות למרתף .
הטמפרטורה הוסיפה להיות טרופית .
הם ירדו לאור דמדומים אפלולי .
דלתותיים ופרוזדור בעל שתי פניות הגנו על המרתף מפני כל אפשרות של חדירת אור יום .
" עוברים דומים לסרט צילום , " אמר מר פוסטר בהיתול בהודפו לפניו את הדלת השנייה .
" הם סובלים אור אדום בלבד . "
אכן , האפלולית הדחוסה , שהחניכים נהרו עתה לתוכה בעקבותיו , היתה חדירה ואדמומית כחשכת עיניים עצומות מול האור ביום קיץ .
כרסות בקבוקים , טור מתמשך מעל טור מתמשך , נדבך מעל נדבך , ניצנצו כאבני לשם לרוב , ובין כל אותן אבני יקר התהלכו רוחות רפאים אדומים של גברים ונשים בעלי עיניים של ארגמן וכל שאר הסימפטומים של זאבת .
זמזום וחרקוק של מכונות הרעידו קלות את חלל האוויר .
" תן להם מספרים אחדים , מר פוסטר , " אמר המנהל , שעייף מדיבורים .
מר פוסטר שׂשׂ לתת להם מספרים אחדים .
מאתיים עשרים מטרים אורך , מאתיים מטרים רוחב , עשרים מטרים גובה .
הוא הצביע כלפי מעלה .
כתרנגולות בשעת שתייה נשאו החניכים את עיניהם לעבר התקרה הרחוקה .
שלושה נדבכי מדפים :
קומת קרקע , יציע ראשון , יציע שני .
פיגומי המתכת של הנדבכים , המשתרגים זה מעל זה כקורי עכביש , נמוגו לכל העברים אל נבכי החשכה .
למרגלותיהם נראו שלושה רוחות רפאים אדומים , שפרקו במרץ את הבקבוקים הגדולים מעל גרם מדרגות נעות .
הגרם היורד לכאן מאולם הייעוד החברתי .
כל בקבוק ניתן להציב על אחד מחמישה־עשר מדפים , ואף כי לא יכולת להבחין בכך , כל מדף כזה אינו אלא סרט נע המתקדם במהירות של 33.3 סנטימטר בשעה .
מאתיים שישים ושבעה יום , שמונה מטרים ביום .
אלפיים מאה שישים ושישה מטרים בסך הכול .
הקפה אחת של המרתף בקומת הקרקע , הקפה אחת של היציע הראשון , מחצית ההקפה ביציע השני , ובבוקר המאתיים שישים ושבעה יציאה לאור היום באולם ההרקה .
קיום עצמאי - כך קוראים לזה .
" אבל בינתיים , " סיכם מר פוסטר , " הספקנו לעשות להם המון דברים .
הו , הרבה מאוד דברים . "
צחוקו היה ידעני וחוגג .
" זו הגישה שאני אוהב , " אמר המנהל זו הפעם השנייה .
" בואו נתהלך כאן מעט .
ספר להם הכול , מר פוסטר . "
ומר פוסטר סיפר להם .
סיפר להם על העובר המתפתח במצע הרקמה שבו נשתל .
נתן להם לטעום מתחליף הדם הסמיך המזין אותו .
הסביר מדוע יש לגרום לו גירויים בעזרת פְּלָאצֶנְטִין ותִירוֹקְסִין .
סיפר להם על הוספת תמצית של קוֹרְפּוּס לוּטֵאוּם , המוּפקת משחלות של חזירות .
הראה להם את הזרנוקים הקבועים במרחק של שנים־עשר מטרים זה מזה מנקודת האפס עד למטר ה־2040 , שבאמצעותם מוחדרת התמצית אוטומטית לתוך הבקבוקים .
דיבר על מנות מוגדלות בהדרגה של תמיסת יותרת המוח המוחדרות לתוכם בתשעים ושישה המטרים האחרונים של המסלול .
תיאר באוזניהם את " מחזור הדם " האימהי המלאכותי המתחבר לכל בקבוק במטר ה־112 ; הראה להם את מאגר תחליף הדם , את המשאבה הצנטריפוגלית המזרימה את הנוזל על פני השליה והמעבירה אותו דרך הריאה המלאכותית ודרך מסנן הפסולת .
הזכיר את נטייתו הטרדנית של העובר ללקות באנמיה וסיפר על מנות עצומות של תמצית מיץ קיבה של חזירה וכבד של עוברי סוסים אשר יש לספק לו כדי למנוע זאת .
הוא הראה להם את המנגנון הפשוט , שבאמצעותו מנוערים כל העוברים בו־זמנית בשני המטרים האחרונים בכל שמונה מטרים כדי להרגילם לתנועה .
רמז על חומרת התופעה המכונה " טראומת ההרקה " ומנה את אמצעי המניעה הננקטים כדי לצמצם זעזוע מסוכן זה על ידי אימון מתאים לעובר בעודו מבוקבק .
הוא סיפר להם על בדיקות המין הנערכות במטר ה־200 בקירוב .
הוא ביאר להם את הסימון על גבי התווית - ד' לזכרים , עיגול לנקבות , ולאלה שנגזר עליהם להיות נטולי מין , סימן שאלה שחור על רקע לבן .
" מובן מאליו , " אמר מר פוסטר , " ברוב הגדול של המקרים הפוריות אינה אלא מטרד .
שחלה פורייה אחת מתוך אלף ומאתיים - הרי זה די והותר לצורכינו .
אבל אנו רוצים שיעמוד לרשותנו מבחר גדול .
ומובן כי תמיד יש להשאיר שולי ביטחון גדולים .
על כן אנו מניחים לשלושים אחוז מתוך העוברים הנקביים להתפתח באורח נורמלי .
שאר הנקבות מקבלות מנה של הורמון מין זכרי מדי עשרים וארבעה מטרים לאורך שארית המסלול .
התוצאה :
בשעת ההרקה הן יוצאות נטולות מין - בעלות מבנה נורמלי למדי ( " אם כי , " נאלץ להודות , " יש להן נטייה קלה לצמח זקן " ) , אך עקרות .
עקרות בערבות מלאה .
וכך אנו מגיחים סוף־סוף , " הוסיף ואמר מר פוסטר , " מתחום החיקוי העבדותי של הטבע ומגיעים לעולם המעניין בהרבה של ההמצאה האנושית . "
הוא חיכך את ידיו זו בזו .
שהרי אין הם מסתפקים , כמובן , בהבאת עוברים לעולם - כל פרה מסוגלת לכך .
" אנו עוסקים גם בייעוד והתניה .
התינוקות מגיעים להרקה כיצירי אנוש בעלי ייעוד חברתי , כבעלי סוג אלפא או אפסילון , כפועלי ביוב לעתיד או כ ... "
הוא עמד לומר " פקחים כלל־עולמיים לעתיד , " אך חכך בדעתו ואמר , " מנהלי מדגרות לעתיד . "
המד"ה קיבל את המחמאה בחיוך .
הם הגיעו עתה למטר ה־320 במדף מס' 11 . מכונאי צעיר , בתא־מינוס , התעסק במשאבת תחליף הדם של אחד הבקבוקים הנעים בעזרת מברג ומפתח אנגלי .
זמזום המנוע החשמלי התעבה מעט־קט בסובבו את האוֹם .
מטה , מטה ...
סיבוב אחרון , הצצה במונה הסבב , ומלאכתו הסתיימה .
הוא התקדם שני צעדים והחל עושה אותה מלאכה במשאבה הבאה .
" כך מפחיתים את מספר הסיבובים בדקה , " הסביר להם מר פוסטר .
" תחליף הדם יעשה עתה את דרכו ביתר אטיות :
על כן יעבור בריאה המלאכותית ברווחי זמן ארוכים יותר ; על כן ייתן לעובר מנה מוקטנת של חמצן .
אין כמחסור בחמצן לעצירת העובר בדרגה נמוכה . "
שוב חיכך ידיו זו בזו .
" אבל מדוע אתם מבקשים לעצור את העובר בדרגת התפתחות נמוכה ? "
שאל חניך תמים .
" חמור ! "
אמר המנהל וקטע את שתיקתו הממושכת .
" כלום לא עלה בדעתך כי עובר מסוג אפסילון חייב לגדול בסביבה אפסילונית ולהיות גם בעל תורשה אפסילונית ? "
ברור שהדבר לא עלה בדעתו .
הוא התבלבל כליל .
" ככל שמדובר בדרגה נמוכה יותר , " אמר מר פוסטר , " כן מקטינים את מנת החמצן . "
האיבר הראשון המושפע מכך הוא המוח .
אחריו בא השלד .
אם תקטין את מנת החמצן הנורמלית לשבעים אחוזים , יצאו לך גמדים .
אם תקטין אותה עוד יותר , תקבל מפלצות ללא עיניים .
" אשר שום תועלת לא תצמח מהן , " סיכם מר פוסטר .
לעומת זאת ( קולו התמלא שקיקה כממתיק סוד ) , אילו הצליחו לגלות טכניקה לקיצור תקופת ההתבגרות , כי אז - איזה הישג , איזו תועלת עצומה לחברה !
" חשבו על הסוס . "
הם חשבו על הסוס .
שש שנים , והוא בוגר ; והפיל בוגר בגיל עשר .
ואילו האדם , גם בגיל שלוש־עשרה עדיין אינו מגיע לבגרות מינית ; ואין הוא מגיע לגמר גידולו אלא בגיל עשרים .
מכאן נובע , כמובן , פרי ההתפתחות המעוכבת , התבונה האנושית .
" אבל אצל אפסילונים , " אמר מר פוסטר בצדק רב , " אין לנו צורך בתבונה האנושית . "
אין לנו צורך בה , ואנו דואגים לכך שלא תהיה בנמצא .
אך אף כי שׂכלו של האפסילון מגיע לגמר התפתחותו בגיל עשר , אין גופו כשיר לעבודה עד גיל שמונה־עשרה .
שנים ארוכות של חוסר בגרות מיותר ומבוזבז .
אילו אך ניתן להאיץ את ההתפתחות הגופנית עד שתהיה מהירה כזו של פרה , למשל , איזה חיסכון עצום היה נובע מכך לקהילייה !
" חיסכון עצום ! "
מילמלו החניכים .
התלהבותו של מר פוסטר היתה מידבקת .
הוא החל להיכנס לפרטים טכניים ; דיבר על תיאום ההפרשות הבלתי נורמלי , שהוא הגורם להאטה היתרה בגדילתו של האדם ; העלה השערה כי מוטציה קמאית היא האחראית לכך .
כלום ניתן למצוא דרך לבטל את השפעתה של מוטציה קמאית זו ?
כלום ניתן להחזיר את הפרט מסוג אפסילון לאותה נורמליות , שהיא מנת חלקם של כלבים ופרות , בעזרת איזו טכניקה מתאימה ?
זו הבעיה , והיא רחוקה מפתרון .
פִּילְקִינְגטוֹן ממרכז מוֹמְבַָּאסָה הצליח להוציא בני אדם שהגיעו לבגרות מינית בגיל ארבע ולגמר גידולם בגיל שש וחצי , ניצחון למדע .
אך אין בכך שום תועלת לחברה .
גברים ונשים אלה , בני השש , טיפשים עד כדי כך שאפילו עבודה של אפסילונים אין הם מסוגלים לעשות .
והתהליך שגילה הוא תהליך של הכול או לא־כלום ; או שאינך משפיע על העובר כלל , או שאתה משפיע עליו במלוא עוצמת ההשפעה .
עדיין מנסים לגלות את שביל הביניים בין בוגרים בני עשרים לבוגרים בני שש .
עד כה ללא הצלחה .
מר פוסטר נאנח ונד בראשו .
שוטטותם בנבכי עולם הדמדומים הארגמני הביאה אותם לסביבת המטר ה־170 במדף מס' 9 . מנקודה זו ואילך היה מדף מס' 9 אפוף במעטה , והבקבוקים עשו את שארית דרכם במין מנהרה , שנקטעה פה ושם במפתחים שאורכם שניים־שלושה מטרים .
" התניה על ידי חום , " אמר מר פוסטר .
במנהרה זו יש קטעים חמים וקרים חליפות .
בקטעים הקרים נגרמת לעוברים אי־נוחות בשל קרני רנטגן קשות .
בבוא יום ההרקה שלהם יש בעוברים הללו אימה מפני קור .
הם מיועדים להישלח לאזורים טרופיים .
לשמש כורים , טווי משי אצטטי ופועלים במפעלי פלדה .
לאחר מכן ילמדו מוחותיהם לאמץ לעצמם את תגובת גופיהם .
" אנו מתנים אותם לפרוח בתנאי חום , " סיכם מר פוסטר .
" עמיתינו בקומות העליונות ילמדו אותם לאהוב את החום . "
" וכאן , " הוסיף המנהל בנימה נחרצת , " כאן טמון סוד האושר והמידות הטובות - עליך לאהוב את מה שמוטל עליך לעשות .
זו מטרתה של כל התניה :
לגרום לכך שאנשים יאהבו את ייעודם החברתי הבלתי נמנע . "
במעבר שבין שתי מנהרות עמדה אחות ונעצה בעדינות מחט מזרק ארוכה לתוך תכולתו הרכה של בקבוק עובר .
החניכים ומדריכיהם עמדו והתבוננו בה זמן־מה ללא אומר .
" יפה , לָנינה , " אמר מר פוסטר , כאשר שלפה לבסוף את המזרק והזדקפה .
הבחורה נפנתה אליו בבהלה .
היה ניתן לראות , חרף האדמימות דמוית הזאבת והארגמן שבעיניים , כי היא יפה במידה בלתי רגילה .
" הנרי ! "
חיוכה הבהיק לעומתו באדום - טור שיניים מאדים כאלמוגים .
" מקסימה , מקסימה , " מילמל המנהל , ולאחר שכיבד אותה באי־אלו טפיחות קטנות פה ושם , נענה בחיוך של דרך ארץ שהופנה במיוחד אליו .
" מה את נותנת להם ? "
שאל מר פוסטר בנימה מקצוענית למהדרין .
" הו , שום דבר מיוחד , החיסונים הרגילים נגד טיפוס ומחלת שינה . "
" מי שנועדו להיות פועלים באזורים טרופיים מתחילים לקבל חיסונים במטר ה־150 , " הסביר מר פוסטר לחניכים .
" לעוברים אלה עדיין יש זימים .
אנו מחסנים את הדג כנגד מחלותיו של האדם העתיד להתפתח ממנו . "
אחר כך שב ופנה אל לנינה , " בעשרה לחמש אחר הצהריים על הגג , " אמר , " כרגיל . "
" מקסימה , " חזר ואמר המנהל , ולאחר שכיבד אותה בטפיחת סיום , הלך בעקבות השאר .
על גבי מדף מס' 1 הוכשרו טורים של עובדי מפעלים כימיים לעתיד לבוא , ושם שיפרו את יכולת עמידתם כנגד עופרת , נֶתר מאכֵּל , זפת , כלור .
הראשון בחבורה בת מאה וחמישים מהנדסי חלליות עוברים הגיע זה עתה לשלט המציין 1,100 מטרים על מדף מס' 3 . מנגנון מיוחד הכניס את המכלים שלהם לסחרור מתמיד .
" זה משפר את שיווי המשקל שלהם , " הסביר מר פוסטר .
" עריכת תיקונים בצד החיצוני של חללית בעת תנועה היא מלאכה מבלבלת .
אנו מצמצמים את אספקת המזון שהם מקבלים כאן בשעה שראשם כלפי מעלה , עד שהם מורעבים למחצה , ואחר כך אנו מכפילים את כמות תחליף הדם בשעה שראשם הפוך כלפי מטה .
הם לומדים לקשר סחרור עם שיפור בהרגשה ; לאמיתו של דבר , אין הם יודעים אושר של ממש אלא בשעה שהם עומדים על הראש . "
" ועכשיו , " אמר מר פוסטר , " רצוני להראות לכם שיטות התניה מעניינות ביותר המיועדות לאינטלקטואלים מסוג אלפא־פלוס .
יש לנו קבוצה גדולה מסוג זה על מדף מס' 5 . זה במישור היציע הראשון , " קרא לעבר שני חניכים שהחלו יורדים לקומת הקרקע .
" הם נמצאים עתה בסביבות המטר ה־900 , " הסביר .
" אי אפשר לעשות שום התניה אינטלקטואלית של ממש לפני השלב שבו מאבדים העוברים את זנבותיהם .
בואו אחרי . "
אך המנהל הציץ בשעונו .
" עשרה לשלוש , " אמר .
" חוששני שלא נותר לנו פנאי לעוברים האינטלקטואלים .
עלינו לעלות לגני הילדים בטרם יקיצו הילדים משנת אחר הצהריים שלהם . "
מר פוסטר נחל אכזבה .
" לפחות נציץ באולם ההרקה , " התחנן .
" טוב , יהי כך , " חייך המנהל כמטה חסד .
" אבל הצצה אחת ודי . "

ובא הרגע שבו לא די היה להם עוד בסבלם של האחרים :
הייתה דרושה להם ההצגה.כל כישורים לא נדרשו כדי להיות עצור .
המצוד נערך בכל מקום ואתר :
כולם נלקחו בשרירות לב גמורה , ובלא כל יכולת להתנגד .
אמת-המידה האחת והיחידה הייתה היותם בני-אדם.פּאנוֹניק יצאה באותו בוקר לטייל בגן הבוטני .
המארגנים הגיעו וסרקו את הגן בקפדנות .
הצעירה מצאה את עצמה בתוך משאית.זה היה לפני הקרנת הפרק הראשון :
העצורים עדיין לא ידעו מה מצפה להם .
הם זעמו .
בתחנת הרכבת דחסו אותם לתוך קרון בקר .
פּאנוֹניק ראתה שהסריטו אותם :
מצלמות אחדות ליוו אותם ולא החמיצו אף לא שמץ מן החרדה שלהם .
או אז הבינה שהתקוממות לא זו בלבד שלא תועיל במאום , אלא שגם תוקרן בטלוויזיה .
היא נותרה אפוא כמאובנת במשך כל המסע הארוך .
ילדים בכו סביבה , מבוגרים רטנו , קשישים השתנקו .
הורידו אותם במחנה דומה לאלה שזה לא כבר שימשו את הנאצים , בהבדל בולט אחד :
מצלמות פיקוח הוצבו בכל מקום.כל כישורים לא נדרשו כדי להיות מארגן .
המנהלים ראיינו את המועמדים בזה אחר זה ובחרו את בעלי " הפנים המשמעותיות ביותר " .
אחרי-כן היה צריך מלא שאלוני התנהגות .
זְדֶנָה , שמעולם לא עמדה בבחינה כלשהי , התקבלה .
הדבר מילא אותה גאווה גדולה .
מעתה תוכל לומר שעבדה בטלוויזיה .
מקום עבודה ראשון , בגיל עשרים , בלי השכלה :
כל מקורביה יחדלו סוף סוף ללעוג לה
הסבירו לה את עקרונות התוכנית .
האחראים שאלו אם הדבר מזעזע אותה .
" לא , זה חזק , " השיבה זְדֶנָה .
בארשת מהורהרת אמר לה צייד הכישרונות שבזה בדיוק העניין .
" זה מה שאנשים רוצים , " הוא הוסיף .
" הזיוף , העמדת הפנים , גמרנו עם זה . "
היא עברה בהצלחה מבחנים נוספים שבהם הוכיחה כי היא מסוגלת להכות אנשים בלתי מוכּרים לה , לצרוח קללות בלי סיבה , לכפות את סמכותה , לא להתרגש מאנחות בכי .
" מה שחשוב זה לכבד את הקהל , " אמר אחד האחראים , " שום צופה אינו ראוי ליחס של זלזול מצדנו . "
זְדֶנָה הסכימה .
היא זכתה במשרה של קאפּוֹ .
" יקראו לך קאפּוֹ זְדֶנָה , " אמרו לה .
המונח הצבאי מצא חן בעיניה .
" את נראית עשר , קאפו זְדֶנָה , " הפטירה אל בבואתה שבמראה .
וכבר לא הבחינה בכך שצילמו אותה .
בעיתונים כתבו רק על זה .
מאמרי המערכת התלהטו , בעלי-מצפון דגולים סערו .
ואילו הציבור , הוא ביקש עוד ועוד , החל בשידור הראשון .
תוכנית הטלוויזיה , שנקראה בפשטות גמורה " ריכוז " , זכתה לקהל שיא .
מעולם לא נגעו בזוועות באורח ישיר כל-כך .
" משהו קורה , " אמרו אנשים .
למצלמה היה מה לצלם .
עיניה הרבות שוטטו על פני צריפים שבהם נכלאו האסירים :
מחראות , מזרני קש מגובבים זה על גבי זה .
המגיש הזכיר את צחנת השתן ואת הקור הלחלוחי שהטלוויזיה , לרוע המזל , לא יכלה להעביר .
כל קאפו זכה בדקות אחדות כדי להציג את עצמו .
זְדֶנָה לא ידעה את נפשה .
המצלמה תתמקד בה , אך ורק בה במשך יותר מחמש-מאות שניות .
והעין הסינתטית הזאת בישרה עוד מיליוני עיניים בשר ודם .
" אל תחמיצו את ההזדמנות הזאת לעורר אהדה , " אמר אחד המארגנים לאנשי הקאפו .
" הציבור רואה בכם פראי-אדם אכזריים :
הראו לו שאתם אנושיים . "
" אל תשכחו גם שהטלוויזיה יכולה לשמש במה לאלה מביניכם שיש להם רעיונות , אמונות , " לחש אחר , בחיוך חולני , שאמר רבות על הזוועות שקיווה לשמוע מפיהם .
זְדֶנָה שאלה את עצמה אם אמנם יש לה רעיונות כלשהם .
המהומה שבראשה , שאותה כינתה ברוב יומרה מחשבה , לא סחררה אותה עד כדי כך שתשיב בחיוב .
אולם היא שיערה שלא תתקשה כלל לעורר אהדה .
תמימות רוֹוחת היא :
אנשים אינם יודעים עד כמה הטלוויזיה מכערת אותם .
זְדֶנָה הכינה את הנאום שלה מול המראה , אך לא שיערה שהמצלמה תהיה הרבה פחות סלחנית כלפיה מאשר הבבואה שלה .

זה התחיל כעוד יום שקט במרחבי היקום .
במרחק מיליארדי שנות אור מכדור הארץ שייטו להן מאות מיליוני גלקסיות זרוּעות כוכבים במרחבי העַד הדוממים , ורק אורם החיוור של הכוכבים נפלט כדי להאיר מעט את האפלה הנצחית .
שום דבר לא הצביע על העתיד להתרחש .
לפתע החריד פיצוץ עז את השקט היקומי ; כוכב ענקי קרס אל מותו באחת הגלקסיות המרוחקות , תוך שהוא משחרר פרץ של סילוני אנרגיה עזים .
בתוך חלקיקי שנייה הפכה ליבת הכוכב הקורס לחור שחור העטוף בחומר ממוגנט , שממנו פרצו הסילונים .
האירוע כולו ארך כ־ 20 שניות , שבמהלכן נפלט חלק ניכר מאנרגיית הכבידה בצורת הֶבזק אדיר של קרינת גמא .
כעבור מיליארד שנה לערך הגיע חלק מקרינה זו לכדור הארץ ונקלט בגלאים המוצבים על לווייני המחקר של סוכנויות החלל השונות .
המדידות הראו כי סך האנרגיה שנפלטה במשך 20 השניות שארך הפיצוץ היתה גדולה פי מיליארד מסך האנרגיה שפלטה השמש שלנו ב־ 100 השנים שקדמו לאירוע .
במשך כמה חודשים לאחר שנחזה הפיצוץ , מדדו טלסקופים שונים על פני כדור הארץ ולווייני מחקר בחלל קרינת רדיו , אור וקרינת רנטגן חזקה מאזור האירוע - קרינה שנפלטה מגל ההדף האדיר שנגרם מפיצוץ הכוכב , ואשר המשיך להתפשט בתווך הבין־כוכבי עוד זמן רב לאחר מכן .
התרחיש המתואר כאן איננו בדיוני !
אירועים כגון אלו - מופע הזיקוקין הגדול בתבל - מתרחשים לפחות פעם ביום ברחבי היקום ומתועדים באמצעים המתקדמים ביותר העומדים כיום לרשות האסטרונומים ברחבי העולם .
הם מצטרפים למכלול גדול של תופעות קיצוניות ומסתוריות שמציג היקום , שהמרכיב המרכזי בהן הוא עצם צפוף - חור שחור , כוכב נויטרונים או ננס לבן - בעל כוח כבידה חזק כל כך , עד שניתן לתארו רק באמצעות תורת היחסות הכללית של איינשטיין .
למרות המגוון האדיר של החזיונות הללו והשוני המהותי לכאורה בין אירוע לאירוע , הולך ומתברר כי המנגנונים האחראים למכלול התופעות הללו דומים מאוד בבסיסם .
מחקר תיאורטי ותצפיתי אינטנסיבי , הנעזר באמצעים טכנולוגיים מהמתקדמים ביותר שפיתחה האנושות ובטובי המוחות בעולם , הוביל לאורך השנים לחשיפה ולניתוח של מגוון אירועים כגון זה שתואר לעיל , ולהבנת הקשר בין התיאוריות הבסיסיות ביותר בפיזיקה , ובייחוד תורת היחסות הכללית ותורת הקוונטים , לבין דפוסי ההתנהגות של העצמים הקיצוניים ביותר שמציג היקום .
מבוא
הרעיון לכתיבת הספר עלה בעקבות הרצאות מדע פופולרי שהעברתי בבתי ספר תיכון במסגרת פעילותי ההתנדבותית בעמותת " בשער - קהילה אקדמית למען החברה בישראל " ובמסגרות אחרות .
את עמותת " בשער " הקימו אנשי סגל אקדמי מהמוסדות השונים להשכלה גבוהה בארץ , אוניברסיטאות ומכללות .
אחת ממטרות העמותה היא לעודד ולסקרן בני נוער - בעיקר תלמידי חטיבת ביניים וחטיבה עליונה - לקרבם לעולם המדע ולהגביר את מודעותם לחשיבות ההשכלה הגבוהה כחלק טבעי ממסלול חייהם .
בעמותה חברים יותר מ־ 1,200 אנשי אקדמיה ממגוון תחומי דעת , הנפגשים עם תלמידי תיכון ומספרים להם בשפה ברורה ונגישה על נושאים מעולמות המחקר השונים .
כל המדענים והמדעניות פועלים בהתנדבות מלאה .
העמותה מפעילה גם אתר אינטרנט , המאפשר לתלמידים ולמורים להפנות שאלות מדעיות ישירות למדענים המובילים בתחומם .
הפגישות השנתיות עם קהל צעיר במסגרת לא פורמלית הן חוויה למרצה לא פחות מאשר לתלמיד .
להפתעתי , גיליתי בפגישות הללו מספר רב של תלמידים צמאי דעת ובעלי עניין מגוון .
סקרנותם הרבה ושאלותיהם המעניינות , שפעמים רבות תרמו לי נקודות מבט חדשות על נושאים שונים , היו מניע חשוב בהחלטתי להשקיע זמן ומרץ בכתיבת הספר .
מופע הזיקוקין של היקום הוא ספר מדע הפונה לקהל הרחב , וככזה , מטרתו היא לתת תמונה כללית ובעיקר לעורר סקרנות ורצון להעמיק עוד .
כשהייתי נער צעיר , נמשכתי לפיזיקה בעיקר בזכות אותן פיסות מידע שרכשתי בקריאת ספרי מדע פופולרי ובהרצאות לקהל הרחב ששמעתי , אף שאת רובן לא הבנתי כלל .
הדברים שסיפרו לי אז על תורת הקוונטים ועל תורת היחסות נשמעו לי מיסטיים ועוררו בי פליאה וסקרנות רבה .
הרצון להבהיר לעצמי מה באמת עומד מאחורי אותם שביבי מידע הוא שהוביל אותי לבסוף - באופן לא מתוכנן - לבחור בפיזיקה כמקצוע .
אחת המטרות שעמדו לנגד עיני בעת כתיבת הספר היתה לפתוח צוהר לעולם של תופעות מוזרות ומעניינות שמציג היקום , ואשר לא נידונו בצורה נרחבת בספרות הפופולרית , להסביר את הקשר שלהן לתורות הפיזיקה המודרנית ולסקור את מגוון הניסויים והאמצעים התצפיתיים שפותחו לאורך השנים לצורך חקירת התופעות הללו .
הספר מיועד לכל אדם המתעניין בנושא , ואינו מצריך ידע מקדים מעבר לידע כללי הנרכש בחטיבת הביניים .
כתיבת ספר מדע פופולרי היא אתגר לא פשוט עבור אדם שהוא פיזיקאי במקצועו .
השפה שבה פיזיקאים משתמשים כדי להביע רעיונות ולתקשר זה עם זה היא שפת המתמטיקה .
שפה זו , נוסף על היותה אוניברסלית , מאפשרת להביע רעיונות עמוקים בצורה תמציתית , וחשוב מכך , בצורה כמותית .
לא בכדי עמל אייזיק ניוטון על פיתוח ענף מתמטי חדש ( " החשבון האינפיניטיסימָלי " ) , שיאפשר לו לנסח את חוקי המכניקה שלו ואת תורת הכבידה שפיתח ( ספרו הידוע ביותר , שפורסם ב־ 1687 , נקרא העקרונות המתמטיים של הפילוסופיה של הטבע ) .
אך בשעה שעבור פיזיקאי השימוש בשפת המתמטיקה הוא הדרך הטבעית ביותר להסביר דברים , לאדם מן השורה נראות הנוסחאות המתמטיות כמו אוסף עלום של סימנים בלתי ניתנים לפענוח .
הצורך לתרגם את הרעיונות שעומדים מאחורי הנוסחאות להסבר מילולי פשוט בשפה מובנת הוא הקושי העיקרי בתהליך הכתיבה של טקסט מדעי המיועד לקהל הרחב .
מסיבה זו ניסיתי לבנות את הטקסט סביב תמונות ואיורים , כמאמר הקלישאה , " תמונה שווה אלף מילים " .
אני מקווה שההסברים , הכתובים בשפה פשוטה וברורה ככל האפשר , יהיו מובנים יותר לאור האיורים המפורטים והתמונות המרהיבות שצולמו באמצעות טלסקופים מתקדמים ברחבי העולם ובאמצעות לוויינים של סוכנויות חלל שונות .
הספר נחלק לשלושה שערים .
בשער הראשון תמצאו רקע כללי באסטרופיזיקה ; תחילה נספר על עיקרי הקוסמולוגיה המודרנית ונתאר את המפץ הגדול , היווצרות החומר והכוחות , גילוי החומר האפל והאנרגיה האפלה , תגליתו של האבל בדבר התפשטות היקום , מדידות של קרינת הרקע הקוסמית והמידע שהן חושפות ועוד ; בהמשך נדון בסוגי הגלקסיות ביקום ובהרכבן , ולבסוף נתאר את ההתפתחות והמבנה של הכוכבים .
השער השני של הספר מוקדש לתיאור עיקרי הפיזיקה והאסטרונומיה המודרניות ; נפתח בסקירה של מבנה החומר , נספר על גילוי האנטי־חומר , התפתחות תורת הקוונטים והתפקיד החשוב שהיא משחקת בפיזיקה המודרנית , סוגי הכוחות בטבע וחשיבותה של הסימטריה ושבירתה ; בהמשך ניתן תיאור של סוגי הקרינה השונים , המשמשים כיום לחקירת היקום וצפונותיו והדרכים למדידתם .
נסקור גם חלק מהניסויים החשובים , הממוקמים על פני כדור הארץ ועל גבי לוויינים בחלל .
בשער השלישי נציג את הנושא המרכזי :
מגוון תופעות קיצוניות שנצפות ביקום , הקשורות לשלושה עצמים מוזרים - חור שחור , כוכב נויטרונים וננס לבן - שבהם משחקות תורת הקוונטים ותורת היחסות תפקיד מרכזי .
תמצאו בו את תיאור התכונות של כל אחד מן העצמים הללו , התופעות שהוא אחראי להן , והסבר פשוט על מנגנוני הפעולה הקשורים לכל תופעה .
התפתחויות דרמטיות במאה ה־20
בשנת 1905 פורסם בכתב עת גרמני מאמר שכותרתו אלקטרודינמיקה של גופים בתנועה .
מחבר המאמר , סטודנט בשם אלברט איינשטיין , ניסח בו חוקי פיזיקה חדשים , שלימים זכו לכותרת תורת היחסות הפרטית .
המאמר , שהיווה פריצת דרך בתפיסת מושגי הזמן והמרחב , הוא השלישי בסדרה של ארבעה מאמרים שפרסם איינשטיין באותה שנה ( המכונה " שנת הפלאות " ) באותו כתב עת יוקרתי .
במאמר נוסף בסדרה , חיבור קצרצר בן עמוד וחצי , תיאר איינשטיין ניסוי מחשבתי במסגרת תורת היחסות הפרטית , שהוביל לאיחוד מושג המסה והאנרגיה במשוואה הידועה בציבור הרחב בניסוח E = Mc2 , ואשר השלכותיה המדעיות , הפוליטיות והחברתיות ב־ 100 השנים שחלפו מאז היו דרמטיות יותר מכל תגלית אחרת של האנושות .
שקילות זו בין מסה לאנרגיה , שמשמעותה המעשית היא שניתן להפוך מסה לאנרגיה ואנרגיה למסה , היא שהובילה לפיתוח פצצת אטום ונשק גרעיני , היא המאפשרת את הפעלתם של כורים גרעיניים , והיא , כפי שנראה בהמשך , מקור האנרגיה של השמש וכוכבים אחרים ביקום .
מאמר אחר עסק בעיקרי התורה הקינטית של גזים ( תנועה בְּרַאוּנית ) , ובמאמר האחרון הציג איינשטיין את המודל החלקיקי של האור , שיידון בהרחבה בפרק " צרור של חלקיקי אור " , וסיפק בכך הסבר לאפקט הפוֹטוֹאֶלֶקטְרי .
מאמר זה ( ולא פיתוח תורת היחסות , כפי שסבורים רבים ) זיכה אותו בפרס נובל בפיזיקה לשנת 1921 .
וכך החל עידן חדש בפיזיקה .
עידן זה היווה שלב נוסף בהתפתחות המדעית והטכנולוגית המואצת שהחלה עם המהפכה של קוֹפֶּרניקוּס במאה ה־ 16 , מהפכה שבאה לידי ביטוי לא רק בתפיסת תנועת כוכבי הלכת , אלא בעיקר בחשיבה המדעית .
מהפכה זו הובילה לביסוס הכימיה , הפיזיקה , מדעי החיים והגיאולוגיה כדיסציפלינות מדעיות מודרניות , לגילוי מחזור הדם ומנגנון הנשימה , לפיתוח מודל נדידת היבשות , לתיאוריית מוצא המינים של צ'רלס דרווין , לעבודותיהם הגדולות של גלילאו גליליי וניוטון על כוח הכבידה ודינמיקה של גופים , להמצאת מנוע הקיטור ולהתפתחות הטכנולוגית המהירה שבאה בעקבותיו , לגילוי היסודות הכימיים והטבלה המחזורית של מנדלייב ולפיתוח התורה האלקטרומגנטית בסוף המאה ה־ 19 - מה שהוביל לבסוף לתגליותיו הגדולות של איינשטיין , שתוארו לעיל .
בשנת 1915 , לאחר שש שנות מחקר מאומצות , הצליח איינשטיין להכליל את רעיון היחסות במערכות הכוללות שדות כבידה .
בחיבור שהתפרסם שנה מאוחר יותר , ושנשא את הכותרת תורת היחסות הכללית , פירט איינשטיין את עיקרי תורתו החדשה ואת המניעים הפילוסופיים שהובילו לפיתוחה .
גולת הכותרת של חיבור זה היא ניסוח משוואות שזכו לשם משוואות איינשטיין , אשר קובעות את הקשר בין התפלגות החומר במרחב לבין הגיאומטריה של אותו מרחב .
גיאומטריה זו , על פי תורת היחסות הכללית , היא הביטוי לכוח הכבידה שאותו אנחנו חשים בחיי היום־יום .
כל עצם פיזיקלי נע במרחב זה לאורך מסלולים עקומים התלויים בגיאומטריה של המרחב , וכך למעשה " מרגיש " אותו עצם את כוח הכבידה שמפעיל עליו החומר באותו מרחב .
זמן קצר לאחר פרסום תורת היחסות הכללית גילה מדען בשם קַרל שְוַורצַ'יילְד פתרון של משוואות איינשטיין , שתיאר עצם מוזר ביותר בעל תכונות שלא היו מובנות למדענים באותה תקופה .
חלפו כמה עשורים עד שבכירי הפיזיקאים הבינו והפנימו את המשמעויות שמאחורי הפתרון של שוורצ'יילד , שלימים זכה לכינוי חור שחור מפי פיזיקאי מפרינסטון בשם ג'ון אַרצ'יבַּלד וילֶר , מגדולי החוקרים של תורת היחסות ותורת הקוונטים .
התכונה המייחדת חור שחור היא שכוח הכבידה ( או לחלופין עיקום המרחב ) על שפתו הוא חזק במידה כזו שאיננו מאפשר לשום חלקיק , כולל אור וכל צורה אחרת של קרינה , לברוח מפניו החוצה .
וכך גורלו הבלתי נמנע של כל גוף שהגיע קרוב מאוד לשפת החור השחור הוא להיבלע אל תוכו דרך מחיצת זמן חד־כיוונית , המובילה למפגש הבלתי נמנע עם הייחודיות של המרחב והזמן .
התפתחות תורת הקוונטים , שחלה במקביל לגילוי תורת היחסות הכללית , הובילה להבנה כי ייתכן קיומו של עצם מוזר נוסף ביקום , מעין גרעין אטוֹם ענקי ודחוס מאוד , שבו מאוזן כוח הכבידה על ידי הלחץ הקוונטי של הנויטרונים - אותם חלקיקים חסרי מטען בגרעין האטום המהווים מעין דבֶק שמונע מהגרעין להתפרק .
עצם זה , שבו תורת היחסות הכללית ותורת הקוונטים משחקות תפקיד מרכזי , זכה לשם כוכב נויטרונים , והתגלה לבסוף בשנת 1967 .
את התיאוריה המפורטת של כוכבי נויטרונים פיתח רוברט אוֹפֶּנהיימר , שלימים עמד בראש פרויקט מנהטן המפורסם .
ההתפתחות המהירה של המכשור האסטרונומי , שהחלה בשנות החמישים של המאה ה־ 20 , הובילה להצטברות של עדויות רבות בדבר קיומם של חורים שחורים וכוכבי נויטרונים ביקום .
כיום אנחנו יודעים כי עצמים אלו נוצרים כאשר כוכב רגיל מסיים את חייו וקורס בפיצוץ עז המכונה סוּפֶּרנוֹבָה .
לחורים שחורים ולכוכבי נויטרונים הנוצרים בדרך זו יש מסה הדומה למסת השמש שלנו , והם הכוח המניע שמאחורי תופעות כגון פּוּלסַרים , מַגנֶטַרים , מתפרצי גמא ומיקרו־ קווזרים , שהתגלו בעידן האסטרונומיה המודרנית , ושיתוארו בהרחבה בהמשך הספר .
ואולם עדויות רבות מצביעות על קיום סוג נוסף של חורים שחורים ביקום , המכונים חורים שחורים ענקיים .
המסה שלהם נעה בין מיליון למיליארד פעמים מסת השמש , והם נמצאים במרכזן של גלקסיות .
למעשה , מרבית הגלקסיות ביקום , כולל גלקסיית שביל החלב שלנו , מכילות ככל הנראה חור שחור כזה .
עדיין לא ברור לחלוטין כיצד נוצרים חורים שחורים אלו , ייתכן שהם גדלים עם הזמן כתוצאה מבליעת חומר גלקטי .
חלק מהמערכות הללו מופיעות לעתים כעצמים שאותם מכנים האסטרונומים בשמות שונים , כגון קווזרים וגלקסיות רדיו ( שגם בהם נעסוק בהמשך ) , הפולטים מגוון סוגי קרינה , מקרינת רדיו ועד קרינת גמא , ואשר בחלקם נראה חומר הנע במהירויות הקרובות למהירות האור .
והרי פרדוקס :
כיצד ניתן " לראות " חור שחור ?
הרי אמרנו כי כל דבר , כולל אור וקרינה , לכוד בתוכו .
ובכן , מה שאנחנו רואים הוא את ההשפעה של החור השחור על סביבתו הקרובה ביותר , קרובה מספיק כדי לחוש את כוח הכבידה האדיר של החור השחור , אך עדיין בטווח בטוח מהנפילה הבלתי נמנעת אל נצח הנצחים של מעמקיו , שם הזמן והמרחב משנים צורה .
בסביבת חורים שחורים קיימים מאיצי החלקיקים הגדולים ביקום - גדולים מאות מונים ממאיץ ההַדרוֹנים הגדול שנמצא במעבדות סרן בשווייץ - ולאלו שמור תפקיד חשוב בסיפור שלנו .


פילדלפיה וג'ובילי
1925

" פילדלפיה וג'וּבּילי ! "
קרא אוגוסט כשהאטי סיפרה לו איך היא רוצה לקרוא לתאומים .
" אי אפשר לקרוא לתינוקות בכאלה מין שמות משוגעים ! "
אמה של האטי , אילו היתה עדיין בחיים , היתה מסכימה עם אוגוסט .
היא היתה אומרת שהאטי בחרה בשמות המוניים ; " זולים וצעקניים , " כך היתה אומרת .
אבל האם הסתלקה , והאטי רצתה לתת לילדיה שמות שלא נחקקו עדיין על המצבות בחלקות הקבורה המשפחתיות בג'ורג'יה , ולכן נתנה להם שמות של הבטחה ותקווה , שמות ששואפים קדימה , לא שמות שמסתכלים אחורה .
התאומים נולדו ביוני , בקיץ הראשון של האטי ואוגוסט כבעל ואישה .
הם שכרו בית ברחוב וֶיְן —  בית קטן , אבל בשכונה טובה , ואוגוסט אמר שזה רק לבינתיים .
" עד שנקנה בית משלנו , " אמרה האטי .
" עד שיביאו לנו חוזה ביד , " הסכים אוגוסט .
בסוף יוני פשטו אדומי החזה על העצים והגגות ברחוב ויין .
השכונה נמלאה שירת ציפורים .
הציוצים הרדימו את התינוקות ורוממו את רוחה של האטי כל כך , עד שצחקקה בלי הרף .
מדי בוקר ירד גשם , אבל אחר הצהריים התבהרו השמים והדשא בפיסת הגינה הקטנטונת של האטי ואוגוסט היה ירוק כמו היום הראשון לבריאה .
נשות השכונה היו מקדימות לאפות , ובצהרי היום עמד ברחוב כולו ריח עוגות תות שהונחו על אדני החלונות לצינון .
שלושתם , האטי והתאומים , התנמנמו בצל על המרפסת .
בקיץ הבא כבר יֵדעו פילדלפיה וג'ובילי ללכת ; הם ידדו על המרפסת כמו קשישים מגושמים חמודים .
האטי שפרד הביטה אל שני ילדיה השרועים לרגליה בסליהם הקלועים .
התאומים היו בני שבעה חודשים .
היה להם קל יותר לנשום בישיבה , ולכן הגביהה אותם על גבי כריות קטנות .
רק לפני רגע נרגעו .
הלילה היה קשה .
דלקת ריאות היא מחלה שאפשר לרפא , אם כי לא בקלות .
מוטב זה ולא חזרת או שפעת או פלאוריטיס .
מוטב דלקת ריאות ולא כולרה או שנית .
האטי ישבה על רצפת חדר האמבטיה ונשענה על האסלה ברגליים פשוטות קדימה .
החלון היה מכוסה באדים שהתעבו ונזלו על השמשות ועל מסגרות העץ הלבנות , ונקוו במקום שהאריח שמאחורי האסלה היה נמוך יותר .
שעות ארוכות הזרימה האטי מים חמים .
אוגוסט עמד חצי לילה במרתף והסיק את דוד החימום בפחמים .
הוא לא רצה לעזוב את האטי ואת התינוקות ולצאת לעבודה .
אבל בכל זאת ...
יום עבודה הוא יום של תשלום , והפחם כבר התחיל להתמעט .
האטי הפיסה את דעתו :
הלילה עבר , התינוקות יהיו בסדר .
הרופא בא אתמול והמליץ על טיפול באדים .
הוא רשם מינון נמוך של סירופ איפקאק והזהיר מפני תרופות סבתא נחשלות כמו תחבושות חרדל חמות , אך הרשה למרוח משחת קמפור .
את הסירופ דילל בנוזל שמנוני ושקוף , נתן להאטי שני מזלפים קטנים והראה לה איך להניח אצבע על לשונותיהם של התינוקות כדי שהתרופה תטפטף ישר לגרון .
אוגוסט שילם שלושה דולרים תמורת הביקור , וברגע שיצא הרופא התחיל להכין תחבושות חרדל .
דלקת ריאות .
אי־שם בשכונה יילל צופר , והצפירה הנוקבת נשמעה כאילו היא מול הבית ממש .
האטי התרוממה בדי עמל ממקומה שעל הרצפה וניגבה לה צוהר בחלון האמבטיה המכוסה אד .
מעבר לכביש ראתה רק בתים לבנים מחוברים , צפופים כמו שיניים , ופיסות קרח אפורות על המדרכה , ושתילי העצים המחשבים לגווע בערוגותיהם הרבועות הקפואות .
פה ושם דלק אור באחד מחלונות הקומה השנייה —  בין הגברים בשכונה היו סוורים כמו אוגוסט , אחרים עבדו בחלוקת חלב או דואר ; היו גם מורים והמון אחרים שהאטי לא ידעה עליהם דבר .
בכל רחבי פילדלפיה קמו אנשים בקור מקפיא עצמות להסיק את התנורים שבמרתפים .
בתלאותיהם אלה הם היו מאוחדים .
שחר עפרורי התערפל בשולי השמים .
האטי עצמה עיניים ונזכרה בזריחות של ילדותה .
החזיונות הללו לא הרפו ממנה ; זיכרונות מג'ורג'יה תכפו עליה ודחקו בה עם כל יום נוסף של חיים בפילדלפיה .
בילדותה היתה הצפירה המזעיקה לעבודה נישאת יום־יום בשחר המכחיל מעל לשדות ולבתים ולעצי הניסה .
ממיטתה צפתה בפועלים החקלאיים משתרכים בכביש מול ביתה .
אלה המאחרים עברו תמיד אחרי הצפירה הראשונה :
נשים הרות , חולים ופיסחים , מי שכבר היו זקנים מדי לקטיף , מי שתינוקות קשורים להן על גבן .
את כולם דרבן הצופר כמו שוט .
קודר הכביש וקודרים פניהם ; שדות לבנים פורחים מנגד , והקוטפים פושטים עליהם כארבה .
התינוקות מצמצו אל האטי חלושות ; היא דגדגה כל אחד מהשניים מתחת לסנטרו .
עוד מעט צריך יהיה להחליף את תחבושות החרדל .
אדים התאבכו מהמים החמים באמבט .
היא הוסיפה עוד קומץ עלי איקליפטוס .
בג'ורג'יה צמחו איקליפטוסים בחורשה שמול ביתה , אבל בפילדלפיה החורפית קשה היה להשיג אותם .
שלושה ימים לפני כן החמיר השיעול של התינוקות .
האטי התעטפה במעיל וניגשה ל"פֵּרות פֵּן " לשאול את הירקן איפה אפשר למצוא איקליפטוס .
היא נשלחה לאיזה בית במרחק כמה רחובות .
האטי היתה חדשה בג'רמנטאון והלכה לאיבוד בין הרחובות הצפופים המסתעפים .
כשהגיעה ליעד , כחולה מקור , שילמה לאישה חמישה עשר סנט תמורת שקיק של מה שיכלה לקבל חינם אין כסף בג'ורג'יה .
" קטנטונת שכמותך ! "
אמרה לה אשת האיקליפטוס .
" בת כמה את , ילדה ? "
האטי התרעמה , אך השיבה שהיא בת שבע עשרה , והוסיפה , כדי שהאישה לא תחשוב אותה לעוד איזו דרומית מסכנה שזה עתה הגיעה , שהיא נשואה ובעלה חשמלאי מתלמד , וכי זה עתה נכנסו לגור בבית ברחוב ויין .
" איזה יופי , מותק .
איפה המשפחה שלך ? "
האטי עפעפה במהירות ובלעה את רוקה , " בג'ורג'יה , גברתי . "
" אין לך כאן אף אחד ? "
" יש לי אחות , גברתי . "
היא לא אמרה שאמה מתה בשנה שעברה , כשהאטי היתה בהיריון .
הלם מותה והלם החיים כיתומה זרה בצפון הניסו את אחותה הצעירה פרל בחזרה לג'ורג'יה .
גם אחותה הבוגרת מריון נסעה , אבל אמרה שתחזור אחרי שתלד והחורף יחלוף .
האטי לא ידעה אם אמנם תחזור .
האישה הביטה בהאטי בעין בוחנת .
" בואי , אני אלווה אותך ואכנס לראות מה עם הקטנים , " אמרה .
האטי סירבה .
טיפשה כזאת היא היתה , נערה כסילה גאוותנית שלא יכולה להודות שהיא זקוקה למישהו שייכנס לראות .
היא חזרה הביתה לבדה , ושקית האיקליפטוס קמוצה בידה .
אוויר החורף בער סביבה באש מאכלת שהותירה בה רק את הרצון להבריא את ילדיה .
אצבעותיה קפאו והיו לטפרים הלופתים את שוליה המקופלים של שקית הנייר החומה .
היא התפרצה אל הבית ברחוב ויין בצלילות דעת גדולה .
היתה לה הרגשה שמבטה חודר אל תוך־תוכם של התינוקות , מבעד לעור ולבשר , יורד אל תוך בית החזה ומגיע עד לריאותיהם המיוגעות .

האטי קירבה את פילדלפיה ואת ג'ובילי אל האמבט .
החופן הנוסף של עלי איקליפטוס היה מיותר —  התינוקות עצמו עיניים בכוח מפני אדי המנתול .
ג'ובילי קמצה אגרוף והרימה זרוע כאילו רצתה לשפשף את עיניה הדומעות , אבל כוחה לא עמד לה והיד שבה וצנחה לצד גופה .
האטי כרעה על ברכיה ונישקה את האגרוף הקטן .
היא הרימה את זרועה השמוטה של בתה —  קלה כמו עצם של ציפור —  ומחתה את דמעותיה בכף היד , כפי שהיתה עושה ג'ובילי בעצמה אלמלא היתה חלשה כל כך .
" הנה , " אמרה האטי .
" הנה , עשית את זה לבד־לבד . "
ג'ובילי נשאה את מבטה אל אמה וחייכה .
האטי שבה והרימה את ידה של ג'ובילי אל עינה הטרוטה .
התינוקת חשבה שהן משחקות וצחקה צחוק חלוש , צרוד וחרישי ומעובה מגודש , ובכל זאת צחוק .
גם האטי צחקה כי הילדה שלה גיבורה וטובת מזג כל כך —  כזאת חולה ובכל זאתעליזה .
בלחייה האחת היתה גומה .
לאחיה , פילדלפיה , היו שתיים .
הם לא היו דומים כלל .
שערה של ג'ובילי היה שחור כשל אוגוסט , ואילו עורו של פילדלפיה היה חיוור כחלב ושערו חום־צהבהב כשערה של האטי .
פילדלפיה נשם בכבדות .
האטי הוציאה אותו מהסל , הרימה אותו והושיבה אותו על שולי האמבט , שם היו האדים סמיכים ביותר .
הוא היה שק של קמח בזרועותיה .
ראשו נשמט על צווארו וזרועותיו השתלשלו לצדי גופו .
האטי ניערה אותו בזהירות כדי שיתעורר .
הוא לא אכל מאז הערב —  שני התינוקות השתעלו כל כך בלילה עד שהקיאו את מעט מרק הירקות שהצליחה האטי להאכיל אותם .
באצבעה הרימה את העפעף מעל עינו של בנה , וגלגל העין התגלגל בארובתו .
האטי לא ידעה אם הוא מעולף או ישן , ואם הוא מעולף , אולי לא ...
אולי לא ...
שוב דחקה את העפעף .
הפעם פקח עין —  כל הכבוד !
—  ושפתו התעוותה כמו תמיד כשהאכילה אותו במחית אפונה , או כשהריח משהו שלא ערב לחכּו .
עקשן כזה .
חדר האמבטיה המואר סימא את העין :
אמבט לבן , קירות לבנים , אריחים לבנים .
פילדלפיה השתעל , השתנקות ממושכת שטלטלה את כל גופו .
האטי לקחה את פחית החרדל שהיתה מונחת על גוף החימום ומרחה את המשחה החמה על חזהו .
צלעותיו היו כזרדים תחת אצבעותיה ; לחץ קל שבקלים והן יתפצחו וינשרו אל חלל החזה .
הוא היה שמן כל כך , שניהם היו שמנים כל כך , כשהיו בריאים .
פילדלפיה הרים ראש , והראש צנח מרוב תשישות ; סנטרו התנגש בכתפה של האטי כמו בימיו הראשונים , לפני שלמד לזקוף את הראש .
האטי התהלכה סחור־סחור בחדר האמבטיה הקטן , ותוך כדי הליכה עיסתה את גבו של פילדלפיה בין השכמות .
כשהתנשף , התכווצה כף רגלו ובעטה לה בבטן ; כשנשם , התרפתה כף הרגל .
הרצפה היתה חלקלקה .
היא פיזמה הברות חסרות פשר —  טה־טה־טה , דם־דם , טה־טה .
כל מילות השירים השתכחו ממנה .
מים דלפו מהחלונות ומהברזים ובמורד הקיר אל תוך המסגרת של מפסק החשמל .
חדר האמבטיה נטף מים כמו חורשה בג'ורג'יה אחרי סופת גשמים .
משהו זמזם בתוך הקיר ואחר כך רחש , והמנורה שבתקרה כבתה .
חדר האמבטיה היה כולו כחול וערפל .
אלוהים אדירים , חשבה האטי , גם זה עכשיו .
היא השעינה את ראשה על המזוזה ועצמה את עיניה .
שלושה ימים לא ישנה .
זיכרון אחז בה כעילפון :
האטי ואמה ואחיותיה הולכות בחורשה עם שחר .
אמא בראש עם שתי מזוודות גדולות ושלוש הבנות מאחור , צרורות בידיהן .
בין ערפלי שחרית ובסבך פילסו את דרכן אל העיר , וחצאיותיהן נתפסו בענפים .
הן הסתננו כגנבים דרך החורשה כדי לתפוס רכבת המשכימה לצאת מג'ורג'יה .
לא חלפו יומיים מאז מת אביה של האטי , ובעצם אותו הרגע הסירו הגברים הלבנים את הלוחית עם שמו מדלת המסגרייה שלו ותלו שלט עם שמם .
" רחמים עלינו , " אמרה אמא , כשעלתה הצפירה הראשונה מן השדות .
רגלו של פילדלפיה נשלחה אל טבורה של האטי והיא הזדעזעה והתעוררה , שוב היתה בחדר האמבטיה עם ילדיה , מבוהלת וכועסת על עצמה שנסחפה מהם והלאה בנמנומה .
שניהם התחילו לבכות .
הם השתנקו ונרעדו יחד .
המחלה התעצמה , תחילה אצל ילד אחד ואחר כךאצל השני , ואז , כאילו המתינה לרגע הזה כדי להרע בכל כוחה , הלמה כברק מפוצל .
רחמים , אלוהים .
רחמים .
התינוקות של האטי בערו באש גדולה :
חום גופם הגיע לשיא , רגליהם בטשו , לחייהם האדימו כשמשות .
האטי לקחה את בקבוק האיפקאק מארון התרופות .
הם השתעלו כל כך שלא יכלו לבלוע —  התרופה נזלה מזוויות פיהם .
האטי מחתה את פני ילדיה ונתנה להם עוד איפקאק ועיסתה את חזותיהם המתנפחים .
ידיה נעו במיומנות ממטלה למטלה .
ידיה היו זריזות ויעילות גם כשבכתה והתחננה .
ילדיה בערו כל כך !
כל כך רצו לחיות !
לפני כן , כשעלו בה מחשבות שכאלה , האטי חשבה שנשמות ילדיה הן שתי זרתות ערפל ; נידפות וחמקמקות .
אך נערה היתה —  רק שבע עשרה שנים יותר מילדיה על פני האדמה .
האטי ראתה בהם המשכים של עצמה ואהבה אותם מפני שהיו שלה ומפני שהיו חסרי ישע ומפני שהיו זקוקים לה .
אבל עכשיו הביטה בילדיה וראתה שהחיים בתוכם עזים וחזקים ומסרבים להסתלק .
" בכל הכוח , " דחקה בהם האטי .
" ככה , " אמרה , ושאפה אוויר מלוא ריאותיה שלה , כמוה כמותם , להראות להם שזה אפשרי .
" ככה , " אמרה שוב .
האטי ישבה בשיכול רגליים על הרצפה , ג'ובילי היתה נתונה בשקערורית של ברך אחת ופילדלפיה —  בשנייה .
היא טפחה על גבם כדי שהליחה תעלה ותיפלט .
כפות רגליהם של התינוקות חפפו אלה את אלה בחלל המשולש שבין רגליה המשוכלות —  כוחם תש והם נשענו על ירכיה .
גם אם תחיה עד גיל מאה תמשיך האטי לראות , ממש כשם שהיא רואה עכשיו את תינוקותיה רבוצים מולה , את גופת אביה שקרס בפינת המסגרייה , ושני הלבנים מהעיר מתרחקים מבית המלאכה שלו בלי שהבושה תחיש את צעדיהם או תסתיר את רוביהם .
האטי ראתה את זה ולא יכלה למחוק את הראִייה .
המטיף בג'ורג'יה סיפר שהצפון הוא ירושלים החדשה .
הקהילה אמרה שהוא בוגד בכושים של הדרום .
למחרת היום עזב ברכבת לשיקגו .
גם אחרים הסתלקו , נעלמו מבתי המלאכה או מהשדות ; מקומותיהם בספסלי הכנסייה , שהיו תפוסים בתפילת יום ראשון , התרוקנו עד למפגש התפילה של יום רביעי .
כל הנשמות האלה , שנמלטו מהדרום , זהרו ברגע זה ממש באור של הבטחה בחורפים הקשים של ערי הצפון .
האטי ידעה שילדיה ישרדו .
פילדלפיה וג'ובילי היו אמנם קטנים וחלשים , אבל הם כבר נמנו עם אותן נשמות מאירות , כבר היו ראשיתו של עם חדש .

שלושים ושתיים שעות אחרי שהאטי ואמה ואחיותיה עברו בגנֵבה בחורשות ג'ורג'יה והגיעו אל תחנת הרכבת —  שלושים ושתיים שעות על גבי מושבים קשים במהומת קרון הכושים —  העירה את האטי מתנומה קלה צעקתו של הכרטיסן :
" תחנת רחוב בּרוֹד , פילדלפיה ! "
האטי נחפזה לרדת מהרכבת , שולי חצאיתה עוד עטורים בבוץ של ג'ורג'יה , חלום פילדלפיה עגול כגולת משחק בפיה והפחד כמחט בחזה .
האטי ואמא , פרל ומריון עלו במדרגות מהרציף אל האולם המרכזי של תחנת הרכבת .
אפלולית עמדה בו על אף שמש הצהריים .
כיפת הגג היתמרה .
יונים המו בין המרישים .
האטי היתה אז רק בת חמש עשרה , דקה כאצבע .
היא ניצבה עם אמה ואחיותיה בשולי ההמון , וכל הארבע חיכו להפוגה בשטף האדם כדי שגם הן תוכלנה להתקדם אל הדלתות הכפולות בצדה האחר של התחנה .
האטי נכנסה אל תוך ההמון .
אמא קראה :
" תחזרי !
את תלכי לאיבוד בין כל האנשים האלה .
את תלכי לאיבוד ! "
האטי הפכה את פניה בבעתה ; סבורה היתה שאמה מאחוריה .
ההמון היה צפוף מדי והיא לא יכלה לחזור ונסחפה בזרם האנושי .
היא הגיעה אל הדלתות ונדחפה החוצה אל מדרכה שגבלה בתחנה לכל אורכה .
הכביש הראשי היה גדוש ומלא , האטי לא ראתה מימיה כל כך הרבה אנשים במקום אחד .
השמש עמדה ברום השמים .
ריח אדי מפלטים עמד באוויר וחבר לריח זפת של אספלט טרי ולצחנה מבחילה של אשפה מרקיבה .
גלגלים רעמו על אבני המרצפת , מנועים טרטרו , מוכרי עיתונים צעקו כותרות .
מעבר לרחוב עמד בפינה איש שבגדיו מלוכלכים ושר בילל , זרועותיו לצדי גופו , כפות ידיו קעורות .
האטי התאפקה שלא לאטום את אוזניה מפני הסתערותם של קולות העיר .
היא הריחה את היעדר העצים לפני שראתה אותו .
הדברים היו גדולים יותר בפילדלפיה —  זה נכון —  והיה יותר מכל דבר , יותר מדי מכל דבר .
אבל האטי לא ראתה ארץ מובטחת בסאון הזה .
זאת רק אטלנטה בקנה מידה גדול יותר , חשבה .
אפשר להסתדר אתה .
אבל בעודה מצהירה שהעיר היא כפי כוחותיה , פקו ברכיה מתחת לחצאית וזיעה גלשה לאורך גבה .
מאה בני אדם חלפו על פניה ברגעים הספורים שעמדה בחוץ , אבל איש מהם לא היה אמה או אחיותיה .
עיניה כאבו מהמאמץ לסקור את פני העוברים ושבים .
עגלה בקצה המדרכה משכה את תשומת לבה .
האטי לא ראתה מימיה עגלה של מוכר פרחים .
איש לבן ישב על שרפרף בשרוולים מופשלים וכובעו נטוי על פניו לסוכך עליהם מהשמש .
האטי הניחה את הצרור על המדרכה וניגבה את כפות ידיה המיוזעות בחצאית .
אישה כושית ניגשה לעגלה .
היא הצביעה על זר פרחים .
האיש הלבן קם —  לא היסס , גופו לא התעוות במחוות איום —  והוציא את הפרחים מתוך דלי .
לפני שעטף אותם בנייר , ניער בזהירות את המים מהגבעולים .
הכושית הושיטה לו כסף .
האם נגעה ידה בידו ?
כשלקחה האישה את העודף וביקשה להכניס אותו לארנק הפכה שלושה זרים .
אגרטלים ופרחים התגלגלו מהעגלה והתרסקו על המדרכה .
האטי התקשחה כולה לקראת ההתפרצות הבלתי נמנעת .
היא חיכתה ששאר הכושים ייסוגו ויתרחקו ממושא האלימות שתתחולל בלי ספק .
היא חיכתה לרגע שבו תיאלץ לסוכך על עיניה שלא לראות את האישה ואת הזוועה הצפויה .
המוכר התכופף לאסוף את השיירים .
הכושית החוותה בידיה בהתנצלות ולקחה שוב את הארנק , מן הסתם כדי לשלם על מה שקלקלה .
העניין יושב בתוך דקות והאישה המשיכה ללכת ברחוב כשאפה תחוב בין הפרחים הגלולים בנייר , כאילו דבר לא קרה .
האטי הסתכלה ביתר תשומת לב על הקהל הגודש את המדרכה .
הכושים לא ירדו אל הביב עד שיעברו הלבנים ולא השפילו מבט בוהה .
ארבע נערות כושיות עברו , בנות עשרה כמו האטי , מפטפטות .
סתם נערות משוחחות , מצחקקות ונינוחות .
ברחובות העיר בג'ורג'יה הלכו ודיברו כך רק בנות לבנות .
האטי מתחה את צווארה והמשיכה לצפות בהליכתן לאורך הרחוב .
לבסוף יצאו אמה ואחיותיה מהתחנה ונעמדו לצדה .
" אמא , " אמרה האטי , " אני לא אחזור אף פעם .
אף פעם . "

פילדלפיה נפל קדימה ומצחו נגח בכתפה של ג'ובילי לפני שהאטי הספיקה לתפוס אותו .
נשימתו השורקנית היתה רטובה ומקוטעת , כפות ידיו מוטלות פתוחות לצדי גופו .
האטי ניערה אותו ; הוא נשמט כבובת סמרטוטים .
גם ג'ובילי הלכה ונחלשה .
היה בכוחה לזקוף ראש , אך לא למקד את מבטה .
האטי החזיקה את שני התינוקות בזרועותיה והתכופפה לתפוס את בקבוק האיפקאק .
פילדלפיה השמיע קול השתנקות נמוך ונשא אל אמו מבט מבולבל .
" אני מצטערת , " אמרה .
" גם אני לא מבינה .
תכף אתן לך משהו .
אני כל כך מצטערת . "
הבקבוק נשמט מאחיזתה , והתרסק על האריחים .
האטי כרעה ליד האמבט , פילדלפיה חבוק בזרועה האחת וג'ובילי מעורסלת בחיקה .
היא סובבה את ברז המים החמיםוחיכתה .
ג'ובילי השתעלה כמיטב יכולתה , כמיטב יכולתה שאפה אוויר אל תוך גופה .
האטי בדקה את המים הזורמים בקצות אצבעותיה .
הם היו קרים כקרח .
לא היה זמן להסיק את התנור במרתף ולא היה זמן לחכות שהמים יתחממו .
פילדלפיה היה מעורפל , רגלו בעטה מאליה בבטנה של האטי .
ראשו היה מוטל בכבדות על כתפה .
האטי חצתה את החדר .
היא דרכה על שברי הבקבוק וכף רגלה נחתכה ; היא לכלכה בדם את האריחים הלבנים ואת רצפת העץ בפרוזדור .
בחדר השינה שלה משכה את השמיכה מהמיטה ועטפה בה את הילדים .
בן־רגע ירדה במדרגות ונעלה נעליים במבואה הקטנה .
רסיס הזכוכית חדר עמוק יותר לתוך כף רגלה .
וכבר יצאה מהבית וירדה במדרגות המרפסת .
תימרות אד עלו מהחלוק הלח שלגופה ומזרועותיה החשופות ונמוגו באוויר הצח , הצונן .
השמש כבר זרחה לגמרי .
האטי הלמה על דלת הבית השכן .
" יש להם דלקת ריאות ! "
אמרה לאישה שפתחה את הדלת .
" תעזרי לי בבקשה . "
האטי לא ידעה מה שמה .
בפנים הפשילה השכנה את השמיכה וגילתה את ג'ובילי ופילדלפיה מוטלים ללא ניע על חזה אמם .
" אלוהים הטוב , " אמרה .
נער צעיר , בנה של האישה , נכנס לסלון .
" לך תקרא לרופא ! "
צעקה האישה .
היא לקחה מהאטי את פילדלפיה ועלתה אתו בריצה במדרגות .
האטי רצה אחריה , ג'ובילי רפויה בזרועותיה .
" הוא עוד נושם , " אמרה האישה .
" לפחות הוא עוד נושם . "
בחדר האמבטיה פקקה את האמבט .
האטי עמדה בפתח , מקפיצה את ג'ובילי , תקוותה נמוגה כשראתה שהאישה פותחת את ברז המים החמים עד הסוף .
" את זה כבר עשיתי ! "
קראה האטי .
" אין משהו אחר ? "
האישה החזירה להאטי את פילדלפיה וחיטטה בארון התרופות שלה .
היא הוציאה קופסה של משחת קמפור ופתחה אותה והעבירה אותה מתחת לאפיהם של התינוקות כמלחי הרחה .
רק ג'ובילי הרתיעה את ראשה מפני הריח .
התחושה שהכול לשווא גברה על האטי —  כל הזמן היא נלחמת על חיי ילדיה , ובסופו של דבר הנה היא בחדר אמבטיה זהה לשלה , עם אישה שעומדת מול מחלתם חסרת אונים כמוה .
" מה אני יכולה לעשות ? "
הביטה האטי באישה מבעד לאדים .
" תגידי לי בבקשה מה לעשות . "
השכנה מצאה שפופרת זכוכית שקצה אחד שלה מנופח ; היא שאבה בה ליחה מאפיהם של התינוקות ומפיותיהם .
היא כרעה על ברכיה מול האטי , על סף דמעות .
" אלוהים שלי .
בבקשה , אלוהים שלי , עזור לנו . "
האישה שאבה והתפללה .
עפעפיהם של שני התינוקות היו נפוחים ואדומים מנימי דם שהתפוצצו .
נשימתם היתה שטחית .
חזותיהם עלו וירדו מהר מדי .
האטי לא ידעה אם פילדלפיה וג'ובילי פוחדים ואם הם מבינים מה קורה להם .
היא לא ידעה איך לנחמם , אבל רצתה שקולה יהיה הקול האחרון שישמעו , פניה הפנים האחרונים שיראו .
האטי נשקה לילדיה על המצח ועל הלחיים .
ראשיהם צנחו על זרועותיה .
בין נשימה לנשימה פקחו לרווחה עיניים מבועתות .
היא שמעה קול גרגור רטוב עמוק בחזם .
הם טובעים .
האטי לא יכלה לשאת את סבלם , אבל רצתה שיסתלקו בשלווה , ולא צעקה .
היא אמרה להם שהם יקירים , היא אמרה להם שהם אור והבטחה וענן .
השכנה התפללה בהמיה אחידה .
ידה לא משה מברכה של האטי .
האישה סירבה להרפות גם כשהאטי ניסתה להתנער ממנה .
זה לא היה הרבה , אבל היא השתדלה לעשות משהו כדי שהנערה לא תעבור את הדבר הזה לבדה .
ג'ובילי נלחמה זמן רב יותר .
היא החוותה חלושות לעבר פילדלפיה אבל לא היה לה כוח להושיט יד .
האטי שמה את ידו בידה .
היא חיבקה את ילדיה .
היא ערסלה אותם .
היא הצמידה את לחייה לקודקודיהם .
אח , עור הקטיפה שלהם !
היא חשה את מותם כמו קריעה בתוך גופה .
ילדיה של האטי מתו על פי סדר לידתם :
תחילה פילדלפיה , ואחריו ג'ובילי .

ערב ראש השנה , 1991
יום שני , שחר
1
בתחנת הדלק אמרו אחר כך :
" הכול התחיל עם שני האחים האלה מוואדי עארה , שהביאו לאיתן רוסו את הסוס המופרע הזה במתנה . "
והיו שהוסיפו בחיוך עקום :
" מופרע־מופרע , אבל כזה סוס יפה לא רואים כל יום . "
והיו רחשים :
" הסוס בכלל לא היה בשבילו .
הוא היה בשבילה . "
והיו קולות :
" היא רק סיבכה אותו , זה ברור . "
וכולם טעו .
זה לא היה רק הצבע שלו או הריח החריף , וגם לא המראה שלו באור הקלוש של טרם בוקר ; אלה היו הצבע והריח והגמישות הפראית גם יחד , שטבעו בו איזה יופי מושחת .
ובכל זאת , הוא ידע , איתן רוסו , באיזו מהירות עלול הכול להשתבש ; שקית ניילון מקרית שמתעופפת ברוח , זמזום טורדני של צרעה , נביחה חדה של כלב , נהם מנוע —  שיבוש קל שבקלים , די היה בזה שהסוס ייבהל פתאום ויאבד את הצפון .
הוא גם לא שכח את הפעמים הראשונות שניסה להתקרב אליו ובָּארְבּ בן־רגע נלחץ —  זה היה יכול להיות מקרה קלאסי של מוות מהיר או פגיעה קשה , אבל בעיקר זה היה מעליב ומרגיז .
הוא עמד בגדרה מולו , באלכסון , כדי שבָּארְבּ יוכל לראות אותו בבהירות , והסתכל לו עמוק בעיניים .
הסוס כתש את הקרקע , נרתע לאחור על עומדו , עצבני .
איתן רוסו המשיך להחדיר מבט .
הסוס קלט את המבט ונרעד .
טלטל את ראשו הגדול והפנה לאחור את אוזניו , פער את ארובות הנחיריים ; רץ לכאן ולשם , ופתאום הרכין את ראשו וזרק את רגליו האחוריות באוויר וגבו כמעט אנכי .
איתן משך חזק בחבל וגרר אותו בכל כוחו אל עמוד השער , עד שהחבל התהדק על צווארו של הסוס וכמעט חנק אותו .
עיניו של בּארבּ היו נוצצות ולחות .
הוא הביט באיתן במבט יציב ולא מתגרה , רק דרוך :
הנה אחד שעליו אי אפשר לסמוך .
אילו ניסה עכשיו להתיישב על גבו , לא היה לו סיכוי .
הוא צעד צעדים אחדים לאחור וכרך וקיצר את זנב החבל בליפוף על האמה ומשך אליו את הסוס בכוח עוד קצת , ופנה מעט שמאלה עד שכיפת השמש שהחלה לנבוט היתה בגבו , ובלי להסיט את עיניו הסתכל בסוס אלכסונית , ומחה את פניו והמשיך להתבונן בו במבט שואל , בצדודית נטויה וקפואה , בלי לזוז .
הסוס נרעד .
תשובה אחת היתה לו לזה :
הוא נעקש על מקומו וזקף את אוזניו , ואחר כך הטה אותן לאחור ונעל את לסתותיו ולטש מבט מהיר ימינה ומבט נוסף קדימה , ובבת אחת התרומם באוויר על רגליו האחוריות וערבל בפרסותיו הקדמיות את האוויר שלפניו .
זמזום עלה מכל עבר ; זבובים ירוקים ויתושים שהגיעו השד יודע מאיפה התקבצו רוחשים על מטח פתאומי של גללים שבּארבּ הטיל אל החול האדום שתחתיו .
הרחק מאחורי גבו , מתוך רכס הגבעות שבמזרח , בקע אט־אט חלמון השמש , ואיתן הרים את פניו ונשם עמוק והתעטש .
כבר יותר מחמש שנים הוא מתעסק בסוסים , ובכל זאת בכל בוקר הוא מתעטש מהריח החריף הזה .
ברחוב הכפרי לא נראו אנשים באותה שעה , וערפלֵי טל של טרם יום כיסו את חלונות הבתים .
רוח משתנה הניעה את ענפי הצפצפה הכסופה ואת שער העץ הישן שחרק על ציריו החלודים , וטלטלה את שלט הפח הישן שהוצמד אליו .
רוסו היה השם שהוטבע שם , עדות מתכתית מוזנחת לַיָּד התַקיפה שריקעה את האותיות הרבועות בביטחון גמור שתמיד יהיה השלט הזה תלוי כאן ככה בכניסה .
איתן נעצר דרוך מול הסוס .
הוא שמע את החריקה , אבל לא רצה לחשוב עכשיו לא על השער ולא על כף היד שהצמידה אליו את השלט בשנה שנולד , אותה כף יד שנגעה בו תמיד באצבעות מחוספסות מדי .
הוא גם לא רצה לחשוב על הזרוע השרירית שהיתה מחוברת אל הכף הזאת או על הכתפיים השחוחות מעבודה קשה , וגם לא על הפנים המזוקנים הכהים שמעל לכתפיים האלה , הפּנים שרכנו אליו ערב־ערב לפני השינה לבדוק אם כבר נרדם , בוחנים בדבקות , במבט אפל של דרישה , את עפעפיו ואת ריסיו ואת תווי פניו ואת נמשיו ( " עכשיו תעצום עיניים ותישן , וכשתקום כבר תהיה גבר " ) .
הוא עצם עיניים .
חזק ובצייתנות הוא עצם אותן אז , ונרדם , ולפרק זמן ארוך מכפי שיוכל לשער , כאילו זו גאולתו האחת .
שנים ארוכות נלחם בזיכרון בעיניים עצומות , ניסה להיחלץ מאותו מבט ; שלא יבקש ממנו כלום ולא יצפה ממנו לכלום ולא יחקור אותו על כלום , ובעיקר שלא יצטרך להסב בגללו את פניו לאחור ולראות את מה שראה אז במטע , ארבעים שנה קודם לכן , באותו בוקר שבת רחוק .
כשחשב על זה באקראי תקפה אותו תמיד רוח נכאה , אבל הבוקר הזה , משום־מה , הרגיש דרוך וערני בהחלט .
אחרי הכול , זאת השעה הרגילה שלו , וזה הסוס שלו , בּארבּ , ועד שתעלה השמש לגמרי הוא חייב לשים עליו רסן .
הוא הביט למעלה ובחן את השמים :
אפילו על מזג האוויר בארץ הזאת כבר אי אפשר לסמוך .
יום שמתחיל ברוח קרירה נהפך בצהריים לשרב .
ואף שהאור היה עדיין רך ומתון , כבר חרצו את מצחו ואת מורד גבו יובלים קטנים של זיעה .
לעזאזל .
הוא שוב התעטש , ובצליפת מבט מהירה בָּחן שוב את הסוס ומשך בבת אחת את החבל וליפף אותו במהירות על אגרופו ונשם עמוק וחיכה .
הסוס פלט סילון אוויר , רקע ברגליו והצליף בזנבו וחיכה גם הוא .
הוא שאף במהירות והפשיל את שפתיו הרחבות מעל חניכיו וחשף באיום את שיניו הצהובות .
עיניו ניצתו כמו שני לפידים ומבטו בער בתדהמה , בייאוש , בריתוי , עד שנחשף לובנן .
הוא ניסה להבין , בּארבּ , ולא מצא מנוח , וטלטל שוב ושוב את מצחו כמנער מתוכו איזו מחשבה תוקפנית .
איתן הניח לו והתרחק מעט .
עקשן לא פחות מהסוס הוא היה ולא התכוון לוותר , ועם זאת , מניסיונו ידע שזה הרגע להרפות .
הוא שחרר יד אחת מן החבל העבה ושלף מכיס החולצה הקדמי סיגריה מעוכה , הרטיב את שפתיו בלשונו ובלע את הרוק המר שהצטבר בפיו , ואז דחק את הסיגריה אל בין שפתיו , בלי להדליק .
בּארבּ הניע את ראשו והחבל נמתח .
רגלו האחורית בטשה באדמה והוא נעץ באיתן את שתי עיניו הגדולות .
איתן ידע שהאיום המתון הזה הוא אות שעליו להיזהר , וידע גם שמן המרחק הזה רואה אותו הסוס כמו דמות גזורה מקרטון , כמעט שטוח , כי ככה רואים סוסים .
הוא צעד עוד צעד אלכסוני לאחור וריפה עוד את החבל וּנעמד מול הסוס .
בּארבּ משך את זוויות פיו לאחור ונקש בשיניו .
עיניו עדיין ננעצו באיתן בלי לתת בו אמון , אך הוא הניח לחבל להיכרך סביב צווארו ולא התנגד לאגרוף הקפוץ שאחז בקצהו .
אט־אט נרגע בגדרה , התרגל להיות קשור —  הוא מִתרגל , הסוס .
שניהם מִתרגלים .
זה היה ההסכם .
במבט רך איתן סקר את פניו היפים של הסוס והתקרב אליו ושלח יד אל פרוות הצוואר המבריקה , ובאמצע הדרך נעצר וקפא .
לרגע נראָה שבּארבּ מעווה שוב את פניו ונרתע .
ידו של איתן , שחומה ושקטה , נשארה תלויה באוויר בלי ניע , והוא בהה בסוס בשקט והתקרב אליו עוד , לאט ובאלכסון , ונגע בו נגיעה קלה במעלה צווארו , קרוב לרעמה , ועיסה שם את העור החם .
אחר כך הִרפּה .
לחיצה .
עיסוי .
לחיצה .
חום הגוף שלושים ושמונה מעלות .
חמש עשרה נשימות לדקה .
דופק מהיר גם בזמן מנוחה יש לו לסוס הזה .
בּארבּ תלה בו עין אחת והרחיב את נחיריו .
איתן המתין .
הוא גלגל בין שפתיו הלחות את הסיגריה הכבויה עדיין וחיכה .
שניהם חיכו .
הסוס נפתח , התרצה .
אוזניו נעו ימינה ואחר כך פנו לעברו , וקשת צווארו נמתחה כשהרטיט את שפתיו השעירות וחיכך את ראשו המחוטב בכתפו של איתן ובחזהו .
רגע השתהה כך , וההשתהות הספיקה לשניהם , עד שהרים את ראשו והביט בו שוב מקרוב , הפעם בעין נוצצת .
הוא נשם קרוב אליו , הסוס , ופער את נחיריו ורחרח אותו , כאילו הוא שואף את ריחו מבעד לעור , מבפנים .
אחר כך הרשה לו לגעת בידיים חשופות גם בעורפו , בגבו , ואיתן רכן לעבר פניו היפים והחזיר לו מחווה :
הוא שאף שאיפה עמוקה ונשף ברכּות את הבל פיו היישר אל תוך נחיריו של הסוס ; נשיפה הדדית כזאת בין סוסים היא כמו חיבוק , וחיבוקים לא היו משהו שהוא הִרבה לתת או לקבל בזמן האחרון .
נכון , היו לילות שבהם היה מתעורר בחרדה ומחבק את אלונה חזק כאילו היא כל חייו , וחש כמו בקסם איך נענה לו גופה החמים ומסלק ממנו בבת אחת את כל הבדידות , אבל בזמן האחרון נהיו הלילות שלהם אחרים , והוא התגעגע לתחושה הטובה ההיא .
על הלילה האחרון מוטב לא לדבר , גם לא על הערב שקדם לו .
מה קרה להם ?
מתי בדיוק התהפכה להם האהבה , והמיטה נהייתה לשדה קרב ?
זאת לא היתה חידה מסובכת , ובכל זאת משהו בו התעקש לא להבין ולא לנבור בנסיבות , ועדיין קיווה שלא חרבן את כל העסק לגמרי ושהם יצליחו לעבור את ערב החג הזה בשלום .
הסוס התחכך בו עכשיו , הדף את זרבוביתו אל בד החולצה , ואיתן ליטף את פניו ואת צווארו החמים , ואחר כך שלח את ידו אל כיס מכנסיו האחורי ומשך מתוכו מברשת אליפטית קשַת זיפים והשחיל את כף ידו מתחת לרצועת העור המתוחה על גב המברשת ונרכן מעט קדימה כמו לאמוד את המרחק , אבל הסוס כבר מצא אותו .
במתינות ועם זאת בקצב קבוע , הוא הבריש את הסוס הלוך ושוב , תחילה בכיוון השׂער ואחר כך נגדו .
ובמעגלים קטֵנים העביר את המברשת על עגבותיו ועל צלעותיו ועל גבו לכל אורכו עד לרעמה , מעניק לו עוד מהבל פיו , מחום ידו , מחום פניו , מחום גופו .
דוממים לגמרי ורכונים זה אל זה הם עמדו במרחק זעום של חצי צעד ; עצם קיבורת אל עצם קיבורת ; אף אל אף ; חזה אל חזה ; ואז , בהרמת ראש קלה , הושיט לו איתן את ידו הפנויה וקירב אותה אל אפו , כאילו דחוף לו פתאום להציג את עצמו בשנית :
איתן רוסו .
האיש שלך .
פעם היה בצלאל רוסו הזקן , ועכשיו זה איתן רוסו הבן .
הזקן לא התעסק בסוסים .
מטע היה לו , עשרים ושניים דונם אבוקדו , והוא היה בן פחות משלושים כשהתחיל עם זה , וכבר היו אז מאחוריו שניים-שלושה אירועים שנקראו במושבה " תסבוכת " ; וכל מי ששמע על המטע שלו היה בטוח שזה ייגמר רע .
ובאמת זה נגמר רע , אבל רסן הוא ידע לשים , הזקן .
לעצמו הוא שם אותו אז .
רסן חזק ולופת של שתיקה .
" הדבר " שקרה —  עדיין לא נקרא אז בשם , ובעצם גם עכשיו אף אחד לא קורא לו בשמו , ואיך יקראו אם רק שני אנשים בעולם ידעו עליו , ועכשיו נשאר רק אחד .
את גידי אחיו הוא לא כלל במשוואה הזאת ; עד אוסטרליה הוא ברח , גידי , אל מלבורן שבקצהָ הדרומי , רק כדי לתפוס מרחק .
ואלונה , היא לא יודעת כלום .
ואיך תדע אם מעולם לא דיבר על זה ?
וגם משני הפועלים היא לא שמעה כלום , כי מה להם ולזה .
כלומר לא שאין להם שום קשר לזה , בטח שיש , אבל גם הם לא יודעים על כך כלום .

מבוא :
הנוף המשתנה של גיל העמידה
במשך רוב ההיסטוריה האנושית , נהגו להתעלם מגיל העמידה .
הלידה , הנעורים , הזִקנה והמוות - כולם קיבלו את שהגיע להם .
אך גיל העמידה לא די שנזנח , אלא אפילו לא נחשב לישות מובחנת .
ההזנחה הזאת היתה הגיונית מאין כמוה במשך רוב ההיסטוריה האנושית , כמובן .
החיים היו אכזריים וקצרים , ולא היה זמן לתקופת מעבר .
יוון העתיקה רחשה יראת כבוד כלפי גילים בוגרים ,
ואזרחים יוונים לא הורשו לשבת בחבר מושבעים עד גיל חמישים , למשל .
אך גיל העמידה ביוון לא היה דומה במאומה לגרסה של ימינו .
ראשית כול , יוונים רבים כלל לא הגיעו אליו - תוחלת החיים הממוצעת
ביוון העתיקה היתה שלושים שנה .
אותן בריות בנות מזל שהאריכו ימים
לאחר גיל שלושים הרגישו יותר כמו אדם המגיע לפסגה גבוהה ,
שואף אל נחיריו את אוויר ההרים העוטף אותו , ואז יורד במהירות אל עמק הזִקנה .
כעת , כמובן , כל זה השתנה .
עם העלייה המתמדת בתוחלת החיים האנושית -
רק לפני מאה שנה היתה תוחלת החיים הממוצעת בעולם המפותח
כארבעים ושבע שנים , וכיום היא עומדת על כשבעים ושמונה -
יש לנו פרק זמן ארוך שבו אין אנו רודפים עוד אחרי פעוטות
ועדיין איננו מתגלגלים בכיסאות גלגלים במסדרונות .
עם השינוי הזה , זכה גיל העמידה לקיום משל עצמו .
נכתבו עליו ספרים , הופקו סרטים , נערכו מחקרים .
אך אפילו לאור ההתעניינות החדשה הזאת , היבט אחד של גיל העמידה
נותר מוזנח - המוח שלנו .
המדע החל לשים לב למתרחש בגופנו ובחיינו בשנים אלה ,
אך הוא לא הקדיש מחשבה למתרחש בתוך ראשינו .
ההשקפה השלטת היתה , שמה שאפשר לומר על המוח בתקופת גיל העמידה ,
אם אפשר לומר עליו משהו בכלל , הוא שזהו מוח צעיר הכבה לאטו .
כעת השתנתה גם גישה זו .
בעזרת כלים חדשים - ובהם סורקי מוח , אנליזה גנטית ומחקרים ארוכי־טווח
ומתוחכמים - המוח של גיל העמידה מקבל סוף סוף את מה שהוא ראוי לו .
למען האמת , חלק גדול מן ההתעניינות החדשה נובע מפחד .
רבים מאיתנו - ורבים מהמדענים עצמם - ראו את הוריהם סובלים מפגיעותיו
הקשות של השיטיון .
אנחנו פוחדים .
לפני כמה שנים כתבתי ספר על המוח בגיל הנעורים , ולאחר מכן נשאתי הרצאות
מדי פעם לפני אנשי מערכת החוק העוסקים בבני נוער או לפני קבוצות תלמידים .
לאחר ההרצאה בדרך כלל , הסיע אותי האדם שארגן את האירוע לנמל התעופה .
ברוב המקרים היה אותו אדם כמוני בגיל העמידה .
במהלך הנסיעות , היו אומרים לי משהו כמו , " את יודעת , את צריכה לכתוב ספר על המוח שלי ;
פתאום המוח שלי איום ונורא , אני לא מסוגל לזכור שום דבר .
אני שוכח לאן אני הולך ולמה .
והשמות - זה מחריד .
ממש מפחיד . "
הייתי מחייכת ומהנהנת בהסכמה , חושבת על מוח גיל העמידה שלי .
לאן באמת נעלמים כל השמות האלה ?
האם הם מתעופפים מתוך מוחנו אל העצים ?
האם הם מקפצים להם שם למעלה בעננים , בין הכוכבים , ומתבוננים בהנאה
כיצד אנו מגמגמים ?
והאם זו אמנם התחלה של משהו באמת איום ונורא ?
לא מזמן כתבה הסופרת נורה אפרון , שבגיל שישים ושבע כבר עמדה על הגבול
של מה שנחשב לגיל העמידה המודרני , מאמר בנושא זה , וכותרתו " מי אתה ? "
" אני מכירה אותך , " כתבה .
" אני מכירה אותך היטב .
זו האמת .
תמיד היתה לי בעיה קטנה עם השם שלך , אבל אני כן יודעת מה שמך .
אני פשוט לא יודעת אותו ברגע זה .
אנחנו במסיבה גדולה .
התנשקנו כשאמרנו שלום ...
היית בבית שלי בארוחת ערב .
ניסיתי לקרוא את הספר האחרון שלך ...
אני תכף מתייאשת .
זה משהו כמו לארי .
זה לארי ?
לא זה לא .
ג'רי ?
לא זה לא ...
אני יוצאת מדעתי ... "
גם אני הייתי שותפה לדאגות האלה בתחילה .
המטרה שלי היתה לגלות לאן נעלמים השמות , לארי , ג'רי , ה"מי אתם " למיניהם .
מנקודת המבט של מדעי המוח , רציתי לדעת אם השמות האלה
התחבאו במקום כלשהו - מעין מקבילה מוחית לחור הסודי ביקום ,
שאליו נעלמים כל כרטיסי הספרייה , העטים האהובים והמשקפיים .
רציתי לגלות מה משתבש בגיל העמידה , ומה פירוש הדבר .
הרי בסופו של דבר מדובר ביותר מסתם זיכרון ושמות .
בגיל העמידה יש למוחות שלנו עוד בעיות .
כיום כשאני נוהגת ,
אני מרימה לפעמים את עיניי ומבינה שלא התרכזתי בכביש כלל ,
ובמקום זאת חשבתי על משהו אחר לחלוטין , למשל ,
איך להשרות את תרנגול ההודו לארוחת חג ההודיה .
כל הפרעה , ולו הקטנה ביותר , עלולה להסיח את הדעת ,
והמוח שלי בורח ממה שעשה ונודד לארץ אחרת .
רק לפני כמה ימים , כשארזתי לקראת נסיעה , בזבזתי חמש דקות מתסכלות
בחיפוש אחר מברשת השיניים שלי כדי להכניס אותה למזוודה ,
ולבסוף גיליתי שכבר הכנסתי אותה למזוודה דקות ספורות קודם לכן .
לאחר שארזתי אותה , הוסחה דעתי בחיפוש אחרי סוודר , והופ , כל המחשבות
על מברשת השיניים שכבר במזוודה נשטפו מתוך מוחי .
נעים היה לומר שדברים כאלה קורים לעתים נדירות , ואולם למעשה הם קורים כל הזמן .
אמנם , גם לגילים אחרים יש בעיות משלהם - קשה לומר , למשל , שהמתבגר הממוצע
הוא מופת לקשב - אך נראה כי בשינויים במוחי כעת יש הבדל מהותי .
בייחוד בתחומי הזיכרון והמיקוד כבר הגעתי לנקודת מפנה -
נקודה שבה אני מוצאת את עצמי כעת , באופן אוטומטי־משהו , מסתמכת על בִּתי
בת העשרים־פלוס לא רק כדי שתזכיר לי את הדברים שאני חוששת לשכוח ,
אלא גם שתחזיר את המוח שלי לנקודת ההתחלה שלו .
על מה דיברתי ?
בגיל העמידה אנחנו יודעים שאנחנו שונים ; אנחנו יודעים שהמוח שלנו שונה .
מה קרה ?
לאן נעלם השכל שלנו ?
מנקודת המבט של מדעי המוח , האם אפשר לומר שכולנו -
לאט לאט ובהדרגה - מאבדים את הראש ?
בסופו של דבר , הקדשתי זמן רב לאיתור השמות האבודים ,
ובכוונתי לגלות לכם לאן הם נעלמים וגם - לפחות על פי החשיבה המודרנית -
מה המשמעות של כל זה .
נברתי גם בממצאים המדעיים האחרונים על אודות נטייתנו לאבד את חוט המחשבה שלנו .
בשנים האחרונות , החלו מדענים לבחון את אובדן החושים הזה ולגלות לאן באמת פונה
מוח גיל העמידה שלנו כאשר הוא סוטה מן המסלול .
אלא שלאורך הדרך שינה הספר כיוון - ולא כי שכחתי על מה אני כותבת .
אך כשבחנתי לעומק את הממצאים המדעיים האחרונים בנושא מוח גיל העמידה המודרני ,
לא גיליתי בשורות רעות , אלא טובות .
מסתבר כי למוח בגיל העמידה סיפור אחר , די מנוגד לזה שציפיתי למצוא .
המוח של גיל העמידה הוא המוח שכולנו התעלמנו ממנו , במובן מסוים .
כשאנחנו מגששים את דרכנו בסבך החיים , קל יותר להבחין בדברים הרעים .
אך ככל שהמדע התמקד במה שקורה בדיוק , צץ ועלה דימוי חדש של המוח בגיל העמידה ,
ולפיו בגיל זה , המוח שלנו כשיר וכישרוני להפתיע .
אנחנו חכמים יותר , שלווים יותר ,
שמחים יותר ; וכפי שניסחה זאת אחת המדעניות - היא עצמה בת גיל העמידה :
" אנחנו פשוט יודעים דברים . "
ואין זה רק מפני שאגרנו עובדות במוחותינו במהלך הדרך .
המוח שלנו מתחיל להתארגן מחדש כשהוא מגיע לאמצע החיים - וגם לפעול ולחשוב אחרת .
בסופו של דבר , המוח שלא ציפיתי למצוא היה המוח שרציתי לכתוב עליו :
המוח של גיל העמידה , ששוכח מה אכל לארוחת בוקר , יכול גם להמשיך לעבוד ולנהל
בנק בין־לאומי או בית ספר או עיר , ואפילו מדינה שלמה , ואחר כך לחזור הביתה
כדי להתמודד עם מכוניות שמדברות , מתבגרים שלא מדברים , משברים
במשכנתאות הסאב־פריים , שכנים , הורים .
כזה הוא המוח - מוח בוגר - שכולנו מתייחסים אליו כמובן מאליו .
מבחינה מסוימת , אפשר להבין זאת :
ככל שאנחנו מאריכים ימים , גיל העמידה משתנה ,
אף שלא הרבה ברור עדיין .
אחד הקוראים נזף בעיתונאי ויליאם סאפייר משום שאמר
כי השחקן הריסון פורד בן השישים וארבע הוא " בן גיל העמידה " ( middle age )
באנגלית , כלומר הגיל האמצעי .
" אם אכן היה בגיל האמצעי , היינו יכולים לצפות שימות בגיל מאה עשרים ושמונה ,
" ציין הקורא .
" האם בני שישים ושבעים , המכנים את עצמם ' בני הגיל האמצעי'
אינם נגועים באופטימיות־יתר מתמטית ? "
רוב החוקרים ממקמים את גיל העמידה המודרני אי שם בטווח הגילים שבין ארבעים
לשישים ושמונה .
אך אפילו הגדרה זו רכה מדי .
כאשר תוחלת החיים ממשיכה לעלות , איפה הסוף ואיפה האמצע ?
בעת כתיבת שורות אלה אני בת חמישים ושמונה , ולפיכך ללא ספק בגיל העמידה .
אף לא אחד , אפילו לא אני בשיא האופטימיות , לא יגדיר אותי כצעירה ;
ואיש , למעט אולי ילדיי , לא יקרא לי זקנה .
אם כן , זהו גיל העמידה .
אבל בעצם , היום בתחילת המאה העשרים ואחת ,
מה פירוש הדבר ?
ומה זה אומר על המוח שלי ?
הספר הזה הוא ניסיון להשיב על השאלה הזאת .
במהלך השנים האחרונות , גילו החוקרים לא מעט על המוח בגיל העמידה .
הם מצאו שחרף כמה הרגלים רעים , באותן שנים הוא נמצא בשיאו ונשאר שם זמן רב
יותר משמישהו העז אי פעם לקוות .
כדי לעזור לנו לנווט את דרכנו בחיינו , המוח בגיל העמידה יודע לפלס את דרכו
בתוך הבלגן כדי למצוא פתרונות , יודע ממי וממה להתעלם , מתי לזגזג לכאן ומתי לשם .
הוא שומר על קור רוח ; הוא מסתגל .
מתרחשים שינויים המאפשרים לנו לראות תמונה רחבה יותר של העולם , ו
אפילו לתת דרור ליצירתיות שלנו .
למעשה , מן הממצא המדעי הטרי ביותר עולה כי כשלים חמורים בתפקודי מוח חשובים
- אלה שמהם הכי אכפת לנו - אינם מתרחשים עד סוף שנות השבעים לחיינו ,
ובמקרים רבים זמן רב אחר כך .
יתרה מכך , עבור מוחנו , גיל העמידה הוא תקופה חשובה לאין ערוך מכפי שמישהו
העלה על דעתו .
בזמן זה נתיבים מסתעפים .
מעשינו ופעולותינו על " כוכב הלכת גיל העמידה " יקבעו איך תיראה התחנה הבאה ,
" כוכב הלכת זִקנה " .
כפי שאמר לי חוקר מוח אחד , בגיל העמידה המוח נמצא על ״ קו פרשת מים " .
יש חשיבות למה שאנחנו עושים , ואפילו למה שאנחנו חושבים .
עם השנים הורגלנו לחשוב שגופנו ומוחנו מתבגרים בצוותא .
יש תמורות גופניות מסוימות שאי־אפשר להתכחש להן .
חרף כל מאמציי - הריצות הסדירות , השחייה בברכת ימק"א , היוגה -
אני שוקלת עשרה קילו יותר מאי פעם בעבר .
אני זקוקה למשקפיים שיתקנו את ראייתי לשלושה מרחקים שונים -
קריאה , נהיגה וכתיבה במחשב .
השיער שלי , אם אינני עוזרת לו , הוא בצבע חום־אפרפר
לא מוגדר , ובפניי קמטים עמוקים .
לפעמים , כשאני מביטה בעצמי במראה או בחלון , אני חושבת , לרגע קטן אחד ,
שאני בעצם מתבוננת באימא שלי .
כאשר אנחנו צופים בשיער שלנו , המאפיר או נעלם לחלוטין ,
אנו מניחים שבליה דומה מתרחשת גם בתוך ראשנו .
לא קשה לדמיין כיצד תאי העצב שלנו נצבעים גם הם בגוון חום־אפרפר , מתייבשים או נעלמים לחלוטין .
ואולם מה שקורה בפועל , כך מסתבר , מורכב בהרבה .
והחוקרים - מסוציולוגים ופסיכולוגים
ועד חוקרי מוח - גילו שמוח גיל העמידה אינו פועל בהכרח כמו שאר גופנו .
אז מה אנחנו יודעים ?
מה שידוע היום על גיל העמידה מגיע אלינו מתוצאותיהם של מחקרים גדולים המופיעים זה עתה
על אודות האופן שבו אנשים חיים באמת את חייהם ; וגם ממחקר במעבדות בכל רחבי העולם ,
המנתחות כעת את חוויית גיל העמידה , תא מוח אחרי תא מוח .
המוחות שלנו שונים מאוד אלה מאלה בכל הנוגע לתפקודים שנסוגים בהדרגה ולאלה ששומרים
על יכולותיהם , או אפילו מגיעים לשיאם , בגיל העמידה ואחריו .
חלקים מהזיכרון שלנו - ובוודאי החלק שזוכר שמות - דועכים .
אך בה בשעה מתחזקת יכולתנו לבצע שיפוטים מדויקים בנוגע לאנשים , למשרות ,
לכסף - לעולם שמסביבנו .
המוחות שלנו בונים דפוסים של תקשורת , שכבות ידע
המאפשרות לנו לזהות בן־רגע נקודות דמיון בין מצבים ולראות פתרונות .
בשל הילדות הבריאה בדרך כלל שלנו - לעומת הדורות הקודמים - רוב הנסיגות הקוגניטיביות
המשמעותיות מתרחשות בקרב בני גיל העמידה מאוחר הרבה יותר מן התקופה שבה
התרחשו בדור של הורינו אפילו .
יש אף ממצאים המורים שכקבוצה אנו חכמים משמעותית יותר מכל קבוצה בגיל דומה שחיה לפנינו .
רוב מה שכתבתי כאן הוא די חדש .
אפילו בעת כתיבת הספר התנהל דיון סוער באשר לפרשנויות השונות של חלק מהממצאים .
עם כניסתו אל אור הזרקורים וההתעניינות המחקרית ,
גיל העמידה החל למשוך אליו שמועות , פנטזיות ורוחות רפאים .
עם זאת , בזכות ההבנה העמוקה יותר כיום כלפי ההתרחשויות האמיתיות ,
רבות מאותן רוחות רפאים הולכות ונעלמות .
משבר אמצע החיים , למשל - אותו נושא שיחה קלסי במסיבות קוקטייל -
מתגלה בבחינה מדוקדקת יותר כבעל אחיזה דלה מאוד במציאות .
תסמונת הקן הריק - עוד אחד מעיקרי ציפיותינו כלפי גיל העמידה - נדירה לא פחות , אם לא דמיונית .
מדענים מצאו שעבור רוב בני האדם , הכניסה אל גיל העמידה היא מסע אל זמנים טובים יותר .
ייתכן שברגעים קשים או מלחיצים במיוחד אין הדבר נשמע סביר , אך סביב גיל העמידה ,
אנו מתחילים להיות מאושרים יותר , ואולי הסיבה טמונה בעצם ההזדקנות .
החיובי גובר על השלילי באופן שבו אנו רואים את העולם , בין היתר משום שאנו מתחילים
להשתמש במוחנו אחרת .
ייתכן שיש גם סיבות אבולוציוניות לכך .
לאדם שמח יותר ושליו יותר בגיל העמידה תהיה יכולת רבה יותר לעזור לבני האדם הצעירים שתחת חסותו .
ברור כי המוח בגיל העמידה איננו צלול .
חוקרים המתחקים בקפדנות אחר תהליך ההזדקנות
של המוח בקרב בני אדם ובעלי חיים מזהים נסיגות ברורות בחומרים העוזרים למוחנו לתפקד
- במוליכים העצביים כדוגמת דופמין , שמחזיקים אותנו ערניים ובתנועה .
חל צמצום בכמות הענפים במוח , שבהם מתַקשרים תאי העצב .
מחקר חדש מאוד מצא מצב מוחי חדש לחלוטין :
מצב בררת מחדל -
מעין מצב של חלום בהקיץ , מין פטפוט פנימי שקט ומתמשך , שאליו נכנס מוחנו יותר ויותר
ככל שאנו מזדקנים , ומסיח את דעתנו .
אישור קיומו נחשב לאחת התגליות החשובות ביותר שנעשו אי פעם בעניין פעולתו והזדקנותו של מוחנו .
יתרה מכך , מדען ממכללת פּוֹמוֹנה בקליפורניה תיעד לאחרונה במדוקדק את מה שקורה בפועל
כאשר אנו שוכחים שמות :
למה התופעה מתחילה בגיל העמידה ,
מה עשויה להיות המשמעות שלה , ולמה אנחנו מסוגלים לזכור שאדם מסוים עובד כבנקאי
- אבל לא לזכור ששמו בוב .
כיום הכול מסכימים שתפקודי מוח מסוימים פשוט אינם עומדים בקצב ;
ובייחוד מה שמכונה בפי המדענים " מהירות עיבוד " .
אם בגיל חמישים וחמש אתם חושבים שתוכלו לשמור בכל התחומים על קצב של בני עשרים וחמש
- לסטות הצדה באותה מהירות כדי לא לדרוס סנאי על הכביש או להסתגל באותה מהירות למערכת
מחשוב חדשה בעבודה - כדאי שתחשבו שוב .
אך בסופו של דבר , שֵם אקראי פה ושָם או מהירות שיא של המוח אינם חשובים כל כך .
אמנם מוחנו מאבד דברים מסוימים בגיל העמידה , אך המצב אינו אחיד או דרסטי כפי שחששנו .
אפילו הדעה הוותיקה , שלפיה מוחנו מאבד מיליוני תאי מוח במשך השנים כבר זכתה לביטול .
בעזרת סורקי מוח והתבוננות במוחם של אנשים אמיתיים , המזדקנים בזמן אמת ,
מראים החוקרים כי תאי מוח אינם נעלמים בהמוניהם בתהליך ההזדקנות הנורמלי .
רובם נשארים לטווח הארוך , ואם תינתן להם הזדמנות , הם יוכלו להיות שם בריאים ,
שלמים ומוכנים לפעולה גם בשנות השמונים והתשעים לחיינו , ואפילו מעבר לכך .
חוקרי מוח ב־ UCLA ובמקומות אחרים יכולים כעת לצפות בחלקים של תאי מוח
- ובמיוחד בציפוי השומני והלבן של תאי העצב הנקרא מִיאָלין -
הממשיכים לצמוח גם בשלב מאוחר של גיל העמידה .
ככל שהמיאלין הולך וגדל , כך הוא בונה קשרים שעוזרים לנו לפענח את סביבתנו .
לדברי אחד המדענים בהרווארד , הגידול בחומר הלבן הוא אולי עצמו " חוכמת גיל העמידה " .
וקיימת גם התעניינות חדשה בהגדרתה המדויקת של החוכמה .
אנו נחפזים לומר על מישהו שהוא חכם , אבל מה פירוש הדבר ?
כיצד מאוחסנת החוכמה בתוך המוח , וכיצד היא משמשת בחיי היומיום של אֵם למתבגרים בת חמישים
וחמש או של פרופסור בן שישים ?
במשך שנים רבות , גם הדבר שאנחנו מכנים " ניסיון " התקבל כמובן מאליו ,
אך כעת הניסיון מתפרק לגורמים ואנחנו לומדים בדיוק כיצד הוא גורם לשינויים פיזיים במוח ,
אֵילו סוגי ניסיון משפרים את המוח , ומה פירושו של להיות מנהל כישרוני , טייס זהיר או מורה מוכשר .
ממצאים אחדים מהעת האחרונה מראים כיצד המוח בגיל העמידה - במקום לוותר ולהרים ידיים -
מתאים את עצמו .
ככל שאנו מזדקנים המוח שלנו מתעצם - לא נחלש - ומשתמש בחלק גדול יותר מעצמו
כדי לפתור בעיות .
ובעלי התפקוד הגבוה ביותר בתחום הכישורים הקוגניטיביים הם הלומדים
להשתמש במוחם בדרך זו .
במקרים מסוימים , כפי שגילו החוקרים באוניברסיטת דיוק ובמקומות אחרים ,
בני אדם בגיל העמידה מתחילים להשתמש בשני צדי מוחם במקום באחד - טריק המכונה " בּילָטֶרָליזַציָה " .
מי שמגייסים - או לומדים לגייס - בייחוד את כוחה של קליפת המוח המצחית החזקה שלהם ,
מפתחים " עתודה קוגניטיבית " , כפי שהמדענים מכנים אותה , המהווה כנראה מעין מגן בפני
השפעות ההזדקנות .
כוח מוחי מסוג זה הוא שעוזר לנו להגיע ללב הטיעון שלנו מהר מעמיתינו הצעירים :
למצוא את התמצית , לאמוד סיטואציה ולנהוג בשיקול דעת במקום בפזיזות .
עתודת המוח אולי אף עוזרת לנו להדוף תסמינים חיצוניים מוקדמים של מחלות כמו אלצהיימר ;
ויש סימנים חזקים שדברים פשוטים כמו השכלה או עבודה עשויים להיות המפתח לבניית
המגן המוחי הזה למשך כל החיים .
השאלה הנשאלת בעקבות כל האמור עד כה היא , כמובן , איך נוכל לפתח את המגן הזה ולשמור עליו ?
אם יתמזל מזלנו ונישאר בריאים יחסית , האם נוכל לגרום למוחנו להישאר חזק גם אחרי גיל העמידה ?
כדי למצוא את התשובה לכך , על המדע לגלות בדיוק את רכיביה של ההזדקנות הנורמלית
ואת הפתולוגיה והמחלות שלה .
מכיוון שבמשך שנים בוצע רוב חקר הזקנה בעיקר בבתי אבות ,
נותרנו עם השקפה שלילית מדי בנוגע למשמעותה של ההזדקנות .
במשך שנים רבות אפילו חשבו רוב הרופאים ששיטיון הוא בלתי נמנע .
כיום אנו יודעים ששיטיון , אף שסכנותיו גוברות עם הגיל , הוא מחלה מובחנת , ואם נשמור על מסלול הזדקנות תקין
ללא מחלות חמורות , נוכל לשמור על מוחנו במצב טוב למדי .
אז מה עלינו לעשות ?
בחלקו האחרון של הספר אני יוצאת להכיר את מדע שיפור המוח , תחום מחקר אופנתי מאין כמוהו .
מה אנו באמת יודעים על קסמן של האוכמניות או של אומגה־ 3 ?
האם פעילות גופנית משנה משהו ?
ואם כן , איזה מין שינוי זה ?
בבית הספר לרפואה של אוניברסיטת בוסטון , בודק חוקר המוח מרק מוֹס ( Moss ) קופים בגיל העמידה ,
כדי לגלות כיצד מתרחשת הזדקנות תקינה , ומה יכול לשמור על שלמותם של מוחות בגיל העמידה :
שמן דגים ?
יין אדום ?
שעות על המכשיר האליפטי בחדר הכושר ?
במקום אחר , בוחנים מדענים דיאטות הרעבה כדי לגלות מדוע נראה שתזונה דלת־קלוריות מאריכה חיים ,
או מדוע תזונה גרועה , עתירת שומנים וסוכרים , גורמת נזק .
חוקר בכיר אחר במכונים הלאומיים לבריאות , למשל , מגביל בקפידה את צריכת הקלוריות שלו
מאז לימודי התואר השני שלו , כדי לראות אם יוכל לשמור על מוח חיוני , להרחיק מחלות ,
להאריך את חייו - ולהבין כיצד להאריך גם את חיינו שלנו .
מחקרים חדשים בודקים מה יש בהשמנת־ יתר או בלחץ דם גבוה שעלולים להגביר את סכנת השיטיון .
כיום אין החוקרים מסתפקים רק בהמלצה על כוס יין או אשכול אוכמניות ,
אלא בוחנים מקרוב את ההרכב הכימי של מזונות מסוימים .
האם צבעה הכהה של קליפת הפרי הוא שעוזר לתאינו להישאר בריאים ?
האם אלה נוגדי החמצון ?
כמה כוסות יין אנחנו צריכים לשתות ?
האם אפשר למצוא גלולה שתמלא את מקומו ?
אחת הדרכים לבדוק את מידת ההתלהבות של קבוצת מדענים מסוימת באשר לפוטנציאל הגלום בתחום
היא " ללכת בעקבות הכסף " :
כיום אפשר למצוא מימון לרעיונות שונים בנוגע לדרך להאריך את החיים
של תאי המוח היעילים שלנו .
כעת , כשהמדע כבר יודע שאיננו מאבדים מיליוני תאי עצב כשאנחנו מזדקנים ,
נראה לפתע סביר שאם רק נחפש היטב , נוכל למצוא דרכים פשוטות יותר לשמירה על תאי המוח שלנו בכושר שיא .
יותר ויותר מדברים היום על מולקולות מטרה " המגיבות לתרופות " ( druggable ) שיעזרו למוח עם הזדקנותו ,
וכמה מדענים בכירים הקימו חברות משלהם מתוך תקווה שלאחר גילוין של אותן מולקולות מטרה ,
ניתן יהיה להרוויח מכך כסף .
חוקרת בכירה אחת , שאני מכירה ,
אמרה שהשינוי הגדול ביותר שראתה במהלך השנים האחרונות היה אצל כל אותם מדענים לגיטימיים ,
שהחלו לדבר ללא בושה על התערבויות אפשריות בפעילות המוח , ובכללן תרופות שעשויות להיות בהישג יד .
עבור חוקרים רבים המתמחים בהזדקנות המוח , תרבות האפשרויות החדשה הזאת היא בגדר הפתעה .
אך גם כאשר אנו מתבוננים בעצמנו מזדקנים , רבים מאיתנו מגלים שעלינו לבחון מחדש
את דעתנו על מוחנו שלנו - ועל חיינו שלנו - כאשר אנו נכנסים אל גיל העמידה ועוברים אותו .
במאמר שפרסמה ב־ 2007 , סיפרה הסופרת אן פאצ'ט ( Patchett )
כי הופתעה לנוכח הכישורים המתפתחים שגילתה במוחה עם הגעתה לגיל העמידה .
פאצ'ט גילתה כי גם כשעורה מידלדל , מוחה מתבגר .
" לאחרונה עברתי על תיקיות של תמונות ...
כשלפתע מצאתי את גיליונות ההגהה מתוך סט צילומים שבו השתתפתי ב־ 1996 , " כתבה .
" הייתי בת שלושים ושתיים , ונראיתי טוב .
ממש טוב :
עיניים צלולות , לסתות חדות , צנומה למדי וקרת רוח ...
" כשהבטתי בהם כעת ...
נדהמתי לגלות שעל אף מסירותי ליוגה , ואף־ על־פי שאני אוכלת
ונחה המון ולוקחת ויטמינים ועושה את כל הדברים האחרים שאנו אמורים לעשות כדי לשמר
את יופיים הקורן של הנעורים , בכל זאת נראיתי הרבה יותר טוב לפני 11 שנה . "
אבל " נדהמתי גם לגלות שאני חכמה יותר כעת ...
המוח שלי ...
הוא כמו חשבון בנק ,
ונראה כי כל השקעה שאני מבצעת חוזרת אליי בתוספת של ריבית קבועה .
אני מקווה שהוא יארח לי לחברה כשאזדקן וישמור על סקרנותו וחיוניותו .
אני עובדת קשה לצורך כך .
ואני באמת אוהבת את העבודה הזאת . "
כשכתבתי את הספר הזה , התחלתי גם אני לראות את מוחי באור חדש .
אם נעצור לרגע כדי לראות מה עושה - ובקלות - המוח בגיל העמידה ,
אנחנו עשויים להיות מופתעים .
אך גם להתנחם .
כשסיפרתי לאנשים אחרים שאני כותבת ספר
על המוח בגיל העמידה , שוב ושוב נתקלתי במבטים חשדניים ; אבל כעבור רגע אותם אנשים בדיוק ,
כולם בגיל העמידה , אמרו דברים כמו :
" טוב , את יודעת שאני מורה טוב יותר עכשיו , " או ,
" טוב נו , כן , אני הורה טוב יותר עכשיו . "
אין ספק שבמהלך גיל העמידה קורים לנו דברים רבים , ואנחנו טרודים בדברים רבים .
אך אנשים רבים בגיל זה אמרו לי שהם לא רק חשים מוצפים ,
אלא שבמידה מסוימת הם די גאים במה שהם מסוגלים להשיג .
חברה בת שישים ניסחה זאת אחרת :
" אני מרגישה שהמוח שלי הוא כמו האוכמניות האלה ,
שכל הזמן אומרים לנו לאכול , " אמרה .
" את יודעת , סוף סוף הוא בשל ומוכן ושלם . "
וכך אנו נותרים עם השאלה האחרונה - ואולי החשובה מכול :
אם המוח שלנו אכן שומר על כוחו
- ואם נמצא שיטות לשימור הכוח הזה - מה עלינו לעשות איתו ?
הטקסים הקטנים ולוחות הזמנים של חיינו מיושנים להחריד ,
כי הם מותאמים לתוחלות החיים של ימי העבר הרחוק , שבהם ציפו מאיתנו להרים ידיים בגיל העמידה .
אבל אם - כפי שמלמדות המגמות הנוכחיות - רבים מאיתנו מצליחים להאריך ימים
אל מעבר לגיל שמונים או אפילו מעבר לגיל תשעים , ואם אנו מצליחים לשמור על מוח בריא ושלם
במשך הזמן הזה , מה אנו אמורים לעשות ?
העולם מתייחס למוח בגיל העמידה לא כאל משהו בשל , מוכן ושלם , אלא כמשהו מתכווץ ,
נסוג ומדוכא .
קבענו גילי פרישה מחייבים שאין להם כמעט אחיזה בחיינו כיום .
אנו אומרים למורים , לעורכי דין , לעיתונאים ולבנקאים שהם זקנים מכדי לעבוד
ושולחים אותה הביתה - אך מה הם יעשו שם ?

בהיותכם בני שמונים , ברגע של התבוננות עצמית שקטה , כאשר
תיזכרו בכל מה שעבר עליכם במהלך חייכם - הנרטיב המשמעותי
והתמציתי ביותר יהיה רצף ההחלטות שקיבלתם .
בסופו של דבר ,
ההחלטות שאנו מקבלים מעצבות את מי שהננו .
ג'ף בזוס , נאום חלוקת תארים
אוניברסיטת פרינסטון , 30 במאי 2010

פתח דבר
בתחילת שנות השבעים של המאה העשרים נשבתה מנהלת פרסום נמרצת בשם ג'ולי ריי בקסמי תוכנית ייחודית לילדים מחוננים בבתי הספר הציבוריים ביוסטון , טקסס .
בנה היה אחד התלמידים הראשונים שנרשמו לתוכנית זו , שתיקרא מאוחר יותר תוכנית Vanguard.
התוכנית דגלה בעידוד יצירתיות ועצמאות בקרב התלמידים וטיפחה פתיחות וחשיבה מחוץ לקופסה .
ריי התאהבה בתוכנית הלימודים ובקהילת המורים וההורים המסורים והנלהבים , והחלה לחקור בתי ספר דומים ברחבי המדינה , כשכוונתה לכתוב ספר על התנועה החדשה לחינוך מחוננים בטקסס .
כעבור מספר שנים , לאחר שבנה החל ללמוד בחטיבת הביניים , ריי חידשה את חקר התוכנית והתמקדה באגף בית הספר היסודי ריבר אוקס שממערב למרכז העיר יוסטון .
הנער שנבחר על ידי מנהל בית הספר כדי ללוות אותה בביקורה היה תלמיד כיתה ו' נבון ורהוט ובעל שיער שטני .
הוריו של הילד ביקשו ששמו האמיתי לא יופיע בספר , ולכן ריי קראה לו טים .
טים , כתבה ריי בספרה Turning On Bright Minds :
A Parent Looks at Gifted Education in Texas , היה " תלמיד בעל מצוינות אינטלקטואלית בכל התחומים , צנום ובעל אופי ידידותי אך רציני " .
הוא " לא ניחן ביכולת הנהגה מיוחדת " , אמרו מוריו , אבל היה לו ביטחון עצמי .
באותה תקופה בדיוק קרא את הספר ההוביט מאת ג'יי ר' ר' טולקין , והוא פירט באופן מעמיק את נקודות החוזק של הספר .
טים בן השתים־עשרה היה תחרותי ביותר .
הוא סיפר לריי שהוא מנסה לקרוא כמה שיותר ספרים כדי לקבל את תעודת הקורא המתמיד , אבל הודה שהוא עדיין מפגר מאחורי אחת מחברותיו לספסל הלימודים אשר לטענתה קראה תריסר ספרים בשבוע , אם כי סביר להניח שמדובר בהגזמה .
טים גם הציג בפני ריי פרויקט מדעי שעבד עליו בשם קובייה אינסופית - מתקן המופעל באמצעות סוללה עם מראות מסתובבות , שיוצרות אשליה אופטית של מנהרה אינסופית .
טים בנה את המתקן בהשראת מתקן דומה שראה בחנות .
המתקן שבחנות עלה עשרים ושניים דולר , אבל " שלי יותר זול " , אמר טים לריי .
המורים דיווחו כי שלושה מהפרויקטים של טים הוגשו לתחרות המדעים המקומית , שמרבית המשתתפים בה מגיעים מחטיבות הביניים ומהתיכונים .
כל המורים שיבחו את כושר ההמצאה של טים , אך סביר להניח שהם גם חשו מאוימים מהרמה האינטלקטואלית הגבוהה שהפגין .
כתרגיל בסטטיסטיקה טבלאית , טים פיתח סקר כדי להעריך את רמת המורים בשכבה .
מטרת הסקר , אמר , היא להעריך את רמת ההוראה על פי " איכות הלימוד , ולא על פי אהדת התלמידים " .
הוא ביקש מחבריו לספסל הלימודים למלא את השאלונים , ובמהלך ביקורה של ריי עבד על עיבוד התוצאות וייצוג הביצועים היחסיים של כל מורה בצורת גרף .
יום טיפוסי בחייו של טים , כותבת ריי , עמוס בפעילות .
הוא מתעורר מוקדם בבוקר ועולה על האוטובוס של השעה שבע בתחנה הקרובה לביתו .
לאחר נסיעה של 30 קילומטר הוא מגיע לבית הספר ונכנס לשיעור אחר שיעור בנושאים מגוונים כגון מתמטיקה , קריאה , חינוך גופני , מדעים , ספרדית ואמנות .
המערכת כוללת גם זמן לפרויקטים אישיים ולדיונים קבוצתיים .
ג'ולי ריי מתארת שיעור שבו שבעה תלמידים , ביניהם טים , יושבים במעגל צפוף במשרד מנהל בית הספר ומבצעים תרגיל שנקרא חשיבה יצירתית .
התלמידים מקבלים סיפורים קצרים שעליהם לקרוא בשקט באופן עצמאי , ולאחר מכן הם מנהלים דיון על מה שקראו .
הסיפור הראשון עסק במשלחת ארכיאולוגית החוזרת ממסע מחקרי ומכריזה שגילתה מגוון ממצאים יקרי ערך - טענה שמתגלה מאוחר יותר כשקרית .
ריי תיעדה קטעים מהדיאלוג שהתפתח בין התלמידים :
" הם בטח רצו להיות מפורסמים .
הם התעלמו מהדברים שלא רצו להתמודד איתם . "
" יש אנשים שכל החיים חושבים באותה צורה . "
" צריך להיות סבלניים .
לנתח את הממצאים שעומדים לרשותך . "
טים אמר לג'ולי ריי שהוא מאוד נהנה מהתרגילים האלה .
" בעולם שלנו , את יודעת , מישהו יכול לומר לך ללחוץ על כפתור .
אתה צריך להיות מסוגל לחשוב בעצמך על מה שאתה עושה . "
ריי לא הצליחה למצוא הוצאה שתפרסם את הספר שלה .
העורכים בהוצאות הגדולות אמרו שנושא המחקר צר מדי .
לכן ב־ 1977 היא השתמשה בכסף שהרוויחה ככותבת תוכן לקטלוג Christmas כדי להדפיס אלף עותקים בכריכה רכה שאותם הפיצה בעצמה .
כעבור יותר משלושים שנה מצאתי עותק של הספר בספרייה הציבורית של יוסטון .
הצלחתי גם ליצור קשר עם ג'ולי ריי , המתגוררת כיום במרכז טקסס ועובדת בתכנון ודוברות עבור עמותות סביבתיות ותרבותיות .
היא אמרה שבשני העשורים האחרונים היא עקבה בהערצה ובהשתאות אחר מסעו של טים אל העושר והתהילה , אך היא כלל אינה מופתעת .
" כאשר פגשתי אותו בתור ילד היה ברור שיש לו כישורים יוצאים מן הכלל , שטופחו וזכו לעידוד בתוכנית המצטיינים החדשה , " היא אומרת .
" התוכנית תרמה גם לשיפור הרצון והלהט שלו ללמוד דברים חדשים .
הצלחתו מחזקת את כל התיאוריות שעליהן מבוססת התוכנית . "
ריי נזכרת כי במהלך ביקורה ביקשה מאחד המורים להעריך את רמת הביצועים של הילד .
" קשה לומר , " ענה המורה , " אבל לדעתי עם קצת הדרכה והכוונה , אין גבול למה שהוא יכול לעשות . "
לקראת סוף 2011 הגעתי לסיאטל כדי לפגוש את " טים " - ג'ף בזוס - במטה החברה שלו אמזון.קום .
מטרת הביקור היתה לגייס את עזרתו לכתיבת ספר שהוא בגדר ניסיון להציג את סיפורה האמיתי של ענקית הטכנולוגיה החדשנית , המהפכנית והשנויה במחלוקת - אחת החברות הראשונות שזיהתה את האפשרויות הבלתי מוגבלות של רשת האינטרנט , ובסופו של דבר שינתה מן היסוד את האופן שבו אנו קונים וקוראים .
אמזון הופכת בהדרגה לחלק בלתי נפרד מחיי היומיום בעידן המודרני .
דפדפני האינטרנט של מיליוני אנשים מופנים על בסיס קבוע לאתר Amazon.com ולאתרי הלוויין שלו - ביניהם Zappos.com ו־ Diapers.com - ומונעים על ידי הדחף הבסיסי ביותר בכל חברה קפיטליסטית :
צריכה .
אתר אמזון מציע למבקרים מגוון עצום של מוצרים , כולל ספרים , סרטים , כלי גינון , רהיטים ומזון , ועוד תפזורת של פריטים יוצאי דופן שקשה למצוא בכל מקום אחר - כמו למשל קרן מתנפחת לחתולים ( $ 9.50 ) או כספת לכלי נשק עם נעילה אלקטרונית במשקל חצי טון ( $ 903.53 ) .
כל אלה נשלחים ישירות לבית הלקוח בתוך שלושה עד חמישה ימים .
החברה שכללה לכדי שלמות כמעט את אמנות הסיפוק המיידי , ומספקת ללקוחות האתר מוצרים דיגיטליים בתוך שניות ספורות ואת הגרסאות הפיזיות שלהם בתוך ימים ספורים .
לקוחות שמהללים את איכות השירות לאחר שמצאו את המוצר המוזמן על מפתן דלתם הרבה לפני הזמן המתוכנן הם תופעה שכיחה למדי .
ב־ 2012 , השנה השבע־עשרה לפעילותה של אמזון , היא מכרה מוצרים בשווי 61 מיליארד דולר , ועל פי התחזיות תגיע למחזור מכירות של 100 מיליארד דולר מהר יותר מכל קמעונאית אחרת בהיסטוריה .
הלקוחות שלה אוהבים אותה , והמתחרות שלה מפחדות ממנה .
השם של החברה הפך אפילו לחלק בלתי רשמי מהלקסיקון העסקי , אם כי לא לגמרי בהקשר חיובי .
משמעות הביטוי " To be Amazoned " היא " לצפות בחוסר אונים בעוד החברה המצליחה מסיאטל שואבת את הלקוחות והרווחים מעסקי הקמעונאות המסורתיים שלך " .
ההיסטוריה של אמזון.קום , כפי שהיא נתפסת על ידי מרבית האנשים , היא אחד הסיפורים האייקוניים ביותר של עידן האינטרנט .
החברה החלה את דרכה כמוכרת ספרים מקוונת .
לאחר מכן , כשהיא נישאת על גלי טירוף הדוט.קום המקורי של סוף שנות התשעים , התרחבה גם לעסקי המוזיקה , הסרטים , מוצרי האלקטרוניקה והצעצועים .
לאחר שהצליחה להינצל בעור שיניה מאסון ולהתגבר על הספקנות הגואה בנוגע לעתידה במהלך קריסת בועת הדוט.קום בשנים 2000 ו־ 2001 , החברה שכללה את מערכת ההפצה המורכבת שלה באמצעים אנליטיים וטכנולוגיים והתרחבה לתחומי התוכנה , התכשיטים , הביגוד וההלבשה , ציוד ספורט , חלקי רכב - וכמעט כל מוצר אחר שניתן לעלות על הדעת .
כאשר הצליחה סוף סוף למצב את עצמה כקמעונאית המובילה ברשת ואף יצרה תשתיות המאפשרות למוכרים חיצוניים למכור את מוצריהם דרך האתר שלה , אמזון הגדירה את עצמה מחדש כחברה טכנולוגית העוסקת במכירת תשתיות מחשוב ענן דרך שירות בשם Amazon Web Services , וכן בפיתוח וייצור של התקנים דיגיטליים שימושיים - כגון הקורא האלקטרוני קינדל או הטאבלט קינדל פייר .
" אמזון בעיני היא סיפור על מייסד מבריק אשר הפך במו ידיו את החזון שלו למציאות , " אומר אריק שמידט , יושב ראש חברת גוגל ומתחרה מושבע של אמזון .
גם הוא לקוח של Amazon Prime , שירות המשלוח המהיר של אמזון .
" קשה לחשוב על דוגמה טובה יותר .
אולי אפל .
אבל אנשים שוכחים שבשלב מסוים כמעט כולם היו בטוחים שאמזון הולכת ליפול ושהמודל העסקי שלה אינו רווחי בשום קנה מידה .
היא המשיכה לצבור הפסדים - מאות מיליוני דולרים .
אבל ג'ף הוא לא אחד ששותק , הוא מאוד חכם .
הוא דוגמה קלאסית של מייסד חברה עם אוריינטציה טכנית , שמבין כל פרט ופרט בעסק שלו ודואג לו יותר מכל אדם אחר . "
למרות העלייה האחרונה בשווי המניה של אמזון לשיאים חסרי תקדים , היא עדיין חברה יוצאת דופן בנוף התאגידי .
המשקיעים התרגלו כבר לרווחים הזעומים שמציגה החברה בדוחות הרבעוניים שלה .
ב־ 2012 , כשהיתה בעיצומו של תהליך ההתרחבות לשווקים חדשים ולקטגוריות מוצרים חדשות , היא אפילו רשמה הפסדים .
אבל את וול סטריט זה כבר לא מרתיע .
בזוס תמיד הצהיר שהוא בונה חברה לטווח הארוך , ובמרוצת השנים רכש את אמונם של בעלי המניות שמוכנים כיום להמתין בסבלנות עד ליום שבו יחליט להאט את קצב ההתקדמות ולקצור את הפירות .
בזוס הוכיח פעם אחר פעם שהוא לא מאפשר לדעותיהם של אחרים להרתיע אותו .
הוא פותר בעיות בכישרון רב , ומנתח את הסביבה העסקית התחרותית בדומה לאמן שחמט המנתח את מצב הכלים על הלוח .
תכונה בולטת נוספת של בזוס היא המסירות האובססיבית לריצוי הלקוחות והענקת שירותים כגון משלוח בחינם .
השאיפות שלו אינן יודעות גבולות - ולא רק בהקשר של אמזון .
בזוס משקיע מאמצים ומשאבים רבים כדי לדחוף את גבולות המדע ולחולל מהפכה בעולם המדיה .
נוסף על מימון חברת טילים משלו , בלו אוריג'ין , רכש בזוס באוגוסט 2013 את הוושינגטון פוסט תמורת רבע מיליארד דולר בעסקה שהדהימה את תעשיית התקשורת .
כפי שיעידו רבים מעמיתיו , בזוס הוא אדם שקשה לעבוד איתו .
למרות הצחוק המתגלגל והלבבי המפורסם שלו והאישיות הציבורית האדיבה שהוא מציג , יש לבזוס נטייה להתפרצויות זעם דומות מאוד לאלו שהיו למייסד אפל האגדי סטיב ג'ובס , אשר היה יכול לגרום לכל עובד שהזדמן להיות איתו במעלית לשקשק מפחד .
כמנהל מקפיד בזוס לרדת עד הפרטים הקטנים .
הוא מספק לעמיתיו זרם בלתי נדלה של רעיונות חדשים , ומגיב בחומרה על כל פעילות שאינה עומדת בסטנדרטים הגבוהים שלו .
בזוס , בדומה לג'ובס , מקרין סביבו שדה מעוות־מציאות - הילה משכנעת , המסתירה תחתיה תעמולה פשטנית בנוגע לחברה .
הוא נוהג להצהיר לעתים קרובות כי המשימה התאגידית של אמזון היא " להעצים את המשמעות של המונח ממוקד־לקוחות בתעשיות שונות וברחבי העולם " .
בזוס ואנשיו אכן מסורים מאוד ללקוחותיהם , אבל מנגד הם מסוגלים לנהוג באכזריות קיצונית כלפי המתחרים שלהם , ולעתים אפילו כלפי שותפיהם .
בזוס אוהב לומר כי השווקים שאמזון מתחרה בהם עצומים ויש בהם מקום למנצחים רבים .
אולי זה נכון , אך לא ניתן להתכחש לעובדה שאמזון המיטה חורבן על מתחרים קטנים וגדולים כאחד - ביניהם מספר רב של מותגים שהיו זה מכבר בעלי שם ברחבי העולם :
סירקיט סיטי , בורדרס , בסט ביי ובארנס אנד נובל .
האמריקנים נוטים באופן כללי להילחץ כאשר הם חוזים בעוצמה כה אדירה המרוכזת בתאגיד יחיד .
זאת במיוחד כשמדובר בחברות ענק , הממוקמות בערים מרוחקות ואשר הצלחתן עשויה לשנות את אופי קהילותיהם .
וולמארט נאלצה להתמודד עם יחס שכזה , וכמוה סירס , וולוורת ושאר רשתות־העל הקמעונאיות לאורך ההיסטוריה - כולל רשת המכולות A & P אשר במהלך שנות הארבעים של המאה העשרים נלחמה בתביעות הרסניות שהוגשו נגדה על ידי הרשויות לאכיפת ההגבלים העסקיים .
האמריקנים נוהרים בהמוניהם לרשתות הגדולות בגלל הנוחות והמחירים הנמוכים .
ואולם כאשר החברות הללו מגיעות לגודל מסוים , מתגלה סתירה מרתקת בתודעה הקולקטיבית של הציבור .
אנחנו רוצים לקנות בזול , אבל איננו מעוניינים לפגוע במכולות השכונתיות או בחנויות הספרים העצמאיות הנתונות זה כמה עשורים למתקפות בלתי פוסקות - בתחילה מצד רשתות הספרים הגדולות , כגון בארנס אנד נובל , ולאחר מכן מצד אמזון .
בזוס יודע לנסח את המסרים של החברה שלו בתבונה ובתחכום רב .
הוא מקפיד שלא לחשוף את פרטי תוכניותיו ואף לא את מחשבותיו וכוונותיו האישיות .
הוא נתפס כטיפוס חידתי ביותר בקרב הקהילה העסקית של סיאטל ותעשיית הטכנולוגיה בכלל .
הוא מרצה בכנסים לעתים רחוקות עד מאוד ואינו מרבה להתראיין בכלי התקשורת .
אפילו האנשים שמעריצים אותו ועוקבים מקרוב אחר התפתחותה של אמזון שוגים לעתים קרובות בהגיית שם המשפחה שלו ( ההגייה הנכונה היא בֵּייזוֹס , לא בִּיזוֹס ) .
ג'ון דואֵר , המשקיע שמימן את אמזון בתחילת דרכה ואשר כיהן בחברה כדירקטור במשך עשור , מכנה את סגנון יחסי הציבור המאופק של אמזון " תיאוריית התקשורת של בזוס " .
הוא מספר כי בזוס קורא באופן אישי כל הודעה לעיתונות , תיאור מוצר , נאום או מכתב לבעלי המניות - ומוחק בעט אדום כל דבר שאינו משקף את המסר הברור והחיובי שברצונו להעביר ללקוחות .
אנחנו חושבים שאנו מכירים את הסיפור של אמזון .
אבל האמת היא שאנו מודעים אך ורק למיתולוגיה שהחברה פיתחה לעצמה ולמה שעולה מתוך השורות בהודעות לעיתונות , בנאומים ובראיונות שבזוס לא מחק בעטו האדום .
המטה של אמזון כולל כתריסר בניינים צנועים סמוך לגדה הדרומית של לייק יוניון בסיאטל - אגם מים מתוקים קרחוני , שמקושר בתעלות לפוגט סאונד במערב ולאגם וושינגטון במזרח .
במאה התשע־עשרה שכנה באזור מנסרה גדולה ולפני כן כפר אינדיאני .
הנוף הפסטורלי נעלם לפני זמן רב , והשכונה האורבנית שהוקמה במקומו כוללת חברות ביו־רפואה , מרכז לחקר סרטן ואת בית הספר לרפואה של אוניברסיטת וושינגטון .
מבחוץ , בנייני המשרדים הנמוכים והמודרניים של אמזון אינם מסומנים והם נבלעים בנוף העירוני .
ואולם אם תיכנסו ללובי של בניין , Day One North
שהוא מרכז הפיקוד הבכיר של אמזון אשר בפינת שדרת טֶרי ורחוב רפבליקן , תוכלו לראות על הקיר שמאחורי דלפק המבקרים המלבני את הלוגו של אמזון עם החיוך המוכר .
בצדו האחד של הדלפק עומדת קערת חטיפים לכלבי העובדים שמביאים את חיית המחמד שלהם למשרד ( הטבה נדירה בחברה שגובה מעובדיה תשלום עבור חנייה וחטיפים ) .
ליד המעלית תלוי לוח מתכתי שחור עם כיתוב לבן , המברך את הנכנסים לממלכתו של המנכ"ל־הפילוסוף .
על הלוח כתוב :
יש עוד כל כך הרבה דברים שטרם הומצאו ,
עוד כל כך הרבה דברים חדשים שעשויים להתרחש .
אנשים אינם מודעים למידת ההשפעה שתהיה לאינטרנט ,
ושלאמיתו של דבר אנו רק ביומו הראשון של התהליך הזה .
ג'ף בזוס
הנהלים הפנימיים של אמזון ייחודיים ביותר .
בישיבות לא נעשה שימוש במצגות פאוור־פוינט , וכדי להציג את הפרויקטים שלהם על העובדים לכתוב מסמך בן שישה עמודים המכונה נרטיב , ובו מפורטים רעיונותיהם בסגנון חופשי .
בזוס מאמין כי דרך העבודה הזאת מעודדת חשיבה ביקורתית .
בעת פיתוח של מוצרים חדשים מנוסחים המסמכים הנלווים בסגנון של הודעה לעיתונות .
מטרת הנוהל הזה היא למסגר את הרעיונות כפי שיוצגו בסופו של דבר ללקוחות בעת השקת המוצר .
בתחילת כל פגישה קוראים כל המשתתפים בשקט את המסמך ולאחר מכן דנים בו - בדיוק כמו תרגיל החשיבה היצירתית במשרד המנהל של בית הספר היסודי ריבר אוקס .
כאשר נפגשתי לראשונה עם בזוס כדי לדבר איתו על הפרויקט הזה , החלטתי לנהוג כרומאי ולהכין מראש נרטיב בסגנון הייחודי של אמזון - הודעת דמה לעיתונות בנוגע לספר .
בזוס פגש אותי בחדר הישיבות שבקומה השמינית .
במרכז החדר ניצב שולחן גדול , שמורכב משישה שולחנות־דלת מעץ בצבע חום בהיר , זהים לשולחנות שבנה לפני עשרים שנה כאשר הקים את אמזון בחנייה המקורה של ביתו .
שולחנות־ הדלת נחשבים כסמל של מדיניות הצמצום ארוכת השנים של החברה .
כאשר ראיינתי את בזוס לראשונה בשנת 2000 , המסעות האינטנסיביים שלו ברחבי העולם שחקו אותו והוא נראה חיוור וכחוש .
אך כעת הוא נראה בריא וחסון .
הוא שיקם את מצבו הגופני בדיוק כפי ששיקם את אמזון .
הוא אפילו קיצץ את הכרבולת המצחיקה שצמחה במרכז הקרחת שלו , וכעת הוא מזכיר את אחד מגיבורי המדע הבדיוני הנערצים עליו - קפטן ז'אן־לוק פיקארד מסדרת הטלוויזיה " מסע בין כוכבים :
הדור הבא " .
התיישבנו משני עברי השולחן והחלקתי לעברו את ההודעה לעיתונות שהכנתי .
כשקלט מה עשיתי הוא צחק חזק כל כך עד שרוק ניתז מפיו .
שורות רבות נכתבו לאורך השנים על הצחוק המפורסם של בזוס - מעין נעירה מבהילה ומורטת עצבים , הנפלטת מפיו בעודו מטה את ראשו לאחור ועוצם את עיניו .
הרעש הבוקע מגרונו נשמע כהכלאה של פילי ים מזדווגים ומסור חשמלי .
פעמים רבות הוא מתחיל לצחוק מדברים שלא מצחיקים איש מלבדו .
במובן מסוים , הצחוק של בזוס הוא תעלומה בלתי פתורה .
די מוזר שאדם רציני וממוקד כל כך צוחק בדרך כה ייחודית , שלא נראה כי ירש אותה מבני משפחתו .
הצחוק הזה באוזני העובדים הוא לפעמים כמו סכין בלב .
מדובר ברעש צורמני הקוטע שיחות וגורם לאנשים להיכנס לדריכות מלאה .
כמה וכמה מעמיתיו של בזוס טוענים כי ייתכן שברמה מסוימת הוא צוחק כך במתכוון - כנשק .
" שלא תטעה , " אומר ריק דלזֶל , סמנכ"ל המידע לשעבר של אמזון , " זה מנטרל ומעניש .
הוא מעניש אותך . "
בזוס קרא את ההודעה לעיתונות שניסחתי בדממה במשך דקה או שתיים , ולאחר מכן דנו ביעדים של הספר - להביא לראשונה לציבור הרחב את הסיפור המלא על עלייתה של אמזון מהרגע שהרעיון נולד בתחילת שנות התשעים בוול סטריט ועד היום .
השיחה נמשכה כשעה , ובמהלכה דיברנו על כמה ספרי עסקים משפיעים שיכולים לשמש כמודל ועל הביוגרפיה של סטיב ג'ובס מאת וולטר אייזקסון , *  שפורסמה זמן קצר לאחר שמנכ"ל אפל הלך לעולמו בטרם עת .
התייחסנו גם אל הבעייתיות הבלתי נמנעת הכרוכה בכתיבתו ובמכירתו של ספר על אמזון בעיתוי הנוכחי .
אתם יכולים להיות בטוחים שלכל חברה המוכרת את הספר שבידכם - אם דרך האינטרנט ואם בחנות רגילה - יש דעה מאוד ברורה על אמזון .
למעשה , ענקית המדיה הצרפתית האשֶׁט ליבְר - הבעלים של ליטל , בראון אנד קומפני , שהיא ההוצאה לאור של הספר - הגיעה בעת האחרונה להסדר טיעון בתביעה שהגישו נגדה מחלקת המשפטים האמריקנית ורשויות הרגולציה של האיחוד האירופי , זאת בשל הפרת הגבלים עסקיים במסגרת מאבק תאגידי מול אמזון על מחירי הספרים הדיגיטליים .
בדומה לחברות רבות אחרות בתעשיות הקמעונאות והמדיה , האשׁט היתה צריכה להתייחס לאמזון כאל שותפה קמעונאית חשובה מחד גיסא וכמתחרה מסוכנת מאידך גיסא .
מובן שגם לבזוס עצמו יש מה לומר בנושא .
" תעשיית הספרים לא צריכה להתמודד עם אמזון , " הוא נוהג לומר לסופרים ולעיתונאים .
" תעשיית הספרים צריכה להתמודד עם העתיד . "
אני חושב שערכתי כתריסר ראיונות עם בזוס בעשור האחרון , והשיחות בינינו תמיד היו זורמות , מהנות וגדושות בפרצי צחוק פתאומיים .
הוא חד הבחנה ושופע אנרגיה וחדוות חיים ( אם תיתקלו בו אי־פעם במסדרון , סביר להניח שיספר לכם שהוא לעולם לא משתמש במעלית אלא רק במדרגות ) .
הוא מקדיש תשומת לב מלאה לכל דיון , ובניגוד למנכ"לים אחרים הוא לעולם לא יגרום לבן שיחו להרגיש כי הוא ממהר או שיש לו עניינים דחופים יותר .
כנגד זאת הוא נזהר מאוד תמיד שלא לחרוג מהרעיונות המופשטים והמנוסחים היטב הבונים את המסר אשר ברצונו להעביר .
בזוס ממחזר את המשפטים התבניתיים הללו בלי סוף .
אני נוהג לעתים לקרוא להם פתגמי ג'ף .
אחדים מהם כבר בני עשר שנים ויותר .
" אתה רוצה לדעת מה באמת מייחד אותנו ? "
אמר ג'ף והחל לדקלם פתגם־ג'ף מוכר :
" אנחנו ממוקדי־לקוחות , אנחנו חושבים לטווח ארוך , ואנחנו אוהבים לחדש .
רוב הארגונים אינם כאלה .
הם מתמקדים במתחרים ולא בלקוחות .
הם רוצים לעבוד על דברים שיניבו תשואות תוך שנתיים או שלוש , ואם בתום התקופה זה לא עובד הם יעברו למשהו אחר .
רובם גם מעדיפים לחקות במקום לחדש , ללכת על בטוח .
אם אתה רוצה להציג את הסיפור האמיתי של אמזון , דע לך שזה מה שמייחד אותנו .
יש מעט מאוד חברות שיש בהן את כל שלוש התכונות הללו . "
לקראת סיום השיחה דיברנו על הספר עצמו , ובזוס השעין את מרפקיו על השולחן ושאל אותי , " איך אתה מתכוון להתמודד עם אשליית ההבנה ? "
אה כן , אשליית ההבנה ( the narrative fallacy ) .
לרגע קט חשתי בהתקף הפניקה שחווה כל עובד אמזון במהלך שני העשורים האחרונים כאשר נדרש להתמודד עם שאלה בלתי צפויה מהבוס המבריק שלו .
אשליית ההבנה , הסביר לי בזוס , הוא מונח שהוטבע על ידי נאסים טאלב בספרו מ־ 2007 " הברבור השחור " כדי לתאר את הנטייה הביולוגית של בני האדם להפוך מציאויות מורכבות לעלילות מנחמות , אם כי פשטניות .
טאלב טוען שמגבלות המוח האנושי מובילות לנטייה אנושית לדחוס עובדות ואירועים שאינם בהכרח קשורים זה לזה לתבניות של סיבה ותוצאה , ולאחר מכן להמירם לנרטיבים קלים להבנה .
הסיפורים הללו , כותב טאלב , מגנים על האנושות מפני האקראיות האמיתית של העולם , מהכאוס הטבוע בחוויה האנושית , ובמידה מסוימת גם ממרכיב המזל שהוא בעל תפקיד מרכזי בכל ההצלחות והכישלונות .
בזוס סבור כי הצלחתה של אמזון היא תוצאה של מכלול אירועים אשר מורכבותו אינה ניתנת לתפיסה , ושלא ניתן למצוא הסבר לתהליך ההמצאה של מוצרים מסוימים - כמו למשל Amazon Web Services , שירות מחשוב הענן המהפכני של אמזון שמצוי כיום בשימוש אצל מספר רב של חברות אינטרנט לשם ניהול פעילותן .
" גיבוש של רעיון חדש בחברה הוא תהליך מורכב וכאוטי .
אי אפשר להצביע על רגע מסוים של התגלות , " אומר בזוס .
הוא חשש כי הצגת ההיסטוריה של אמזון בתבנית נרטיבית פשוטה תיצור אשליה של הבנה הסותרת את המציאות האמיתית .
בספרו של טאלב , שאותו נדרשים לקרוא כל המנהלים הבכירים באמזון , נטען כי כדי להימנע מאשליית ההבנה יש להעדיף ניסויים וידע מחקרי על פני הסברים מופשטים וזיכרונות אישיים .
אך אולי המוצא המעשי ביותר , מבחינתי לפחות , הוא להכיר בהשפעות הפוטנציאליות של התופעה ולהמשיך בכל זאת קדימה .
אם כן , אפתח בהבהרה .
הרעיון שמאחורי חברת אמזון עלה לראשונה בשנת 1994 בקומה הארבעים של גורד שחקים במרכז העיר ניו יורק .
מאז חלפו כעשרים שנה , והחברה שנולדה מהרעיון הזה מעסיקה כיום למעלה מתשעים אלף עובדים והיא אחד התאגידים הידועים ביותר בעולם .
אמזון מציעה ללקוחותיה מגוון רחב של מוצרים , מחירים זולים ושירות מעולה .
בצד אלה היא ממציאה מחדש תעשיות שלמות ומוציאה מדעתם את מנהלי רבים מן המותגים המובילים בעולם .
ספר זה הוא בחזקת ניסיון לתאר כיצד כל זה קרה .
הוא מבוסס על למעלה משלוש מאות ראיונות עם מנהלים ועובדים באמזון כיום ובעבר , לרבות מספר ראיונות שערכתי במהלך השנים עם בזוס עצמו אשר בסופו של דבר תמך בפרויקט הזה אף על פי שלטעמו עדיין " מוקדם מדי " לסקירה מעמיקה כזאת .
בזוס אישר חלק גדול מהראיונות עם מנהליו הבכירים , משפחתו וחבריו , ואני מודה לו על כך .
בחמש־עשרה השנים האחרונות סיקרתי את אמזון עבור ניוזוויק , הניו יורק טיימס ובלומברג ביזנסוויק , והדבר סייע אף הוא במידה רבה לכתיבת הספר .
ספר זה מגולל את הסיפור שמאחורי אחת היוזמות העסקיות המצליחות ביותר מאז הטיס מייסד וולמארט , סם וולטון , את הפייפר הדו־מושבי שלו מעל דרום ארצות הברית כדי לאתר שטחים מתאימים לחנויותיו .
זהו סיפורו של ילד מחונן שהפך למנכ"ל שאפתן ורב כישורים , ועל האמונה העמוקה שלו , של משפחתו ושל עמיתיו בחידוש מהפכני בשם רשת האינטרנט - כמו בחזון הנשגב להקים את החנות שיש בה הכול .

שתי את האופל הכהה ביותר ,
זה שחי ומתענג ומתייסר
תחת השמיכה הארוגה של הדשא ,
שזוחל ומזדחל ומזדנב
שלוכד והורג וטורף
ומתרבה ומת כדי לחיות
שוב בזמנים שעוד יבואו ...
   ( דַן אנדרסון )

1964

לישון , לישון , זה חייב לקרות מהר .
לעצום את העיניים אבל להשאיר את הפה פתוח למחצה , כדי שזה ייראה אמין .
הנשימות חייבות להיות אטיות וסדורות , אף על פי שהלב דופק כמו אגרוף בחזה .
אבל זה מצליח אם מוכרחים .
הוא שומע את הפסיעות במדרגות , כעת אלו פסיעות שלוות , לא קשות וכעוסות כמו קודם .
כעת הן מפויסות ומבקשות לרצות .
הוא שומע כיצד הדלת נפתחת ונסגרת שוב —  לעזאזל , זה בכל זאת יום כזה .
אבל הנשימות שלו ארוכות , שלוות , מושלמות .
הראש מונח טיפה באלכסון על הכרית , חוט דק של רוק זולג מזווית הפה ומוצא את דרכו לכרית .
הרפיון חייב להיות מוחלט , אף על פי שכל השרירים בגוף מכווצים עד כאב , אבל לא רואים את זה , לא רואים את זה מבחוץ .
" אתה ישן , חמודי ? "
לוחש הקול השנוא בנימה עדינה , נוטפת דבש .
" ואני חשבתי לתומי שנירדם כמו חברים , זה תמיד נחמד , לא ? "
העיניים תמיד מסגירות .
אי-אפשר לעצום עיניים ברפיון .
" אני רואה שאתה ער , העפעפיים שלך רועדים .
אל תהיה טיפש , אתה הרי לא שומר טינה , נכון ?
אנחנו רק רוצים בטובתך , אתה בטח מבין את זה .
בוא נתפייס , בבקשה ? "
ואז כבר אי-אפשר להמשיך לעצום עיניים והוא חייב לנגב את הרוק שנזל לתוך האוזן .
ואז היד הגרומה , הקרה , עם הציפורניים הארוכות והמלוכלכות , גולשת פנימה אל תוך חולצת הפיג'מה .
כל הגוף מתקשח והוא נועץ באיש מבט שכולו אומר סלידה ואימה , אבל את זה הוא מפספס , המנוול .
לרעד קטן בעפעף הוא שם לב , אבל בגוף שכולו מחאה הוא לא מבחין .
כעת עולה רעש של קרקוש כלים שמוכנסים לתוך ארונות המטבח וסכו"ם שמוטח לתוך המגירות .
הוא נרעד כאשר פיסת עור ליד הפופיק נצבטת על ידי ציפורן ארוכה .
האצבע נעה סחור סחור בתוך הפופיק —  שנראה קשור באופן ישיר , לא נעים ואפילו כמעט כואב , לאיבר המין —  וממשיכה בגישושים אטיים לתוך מכנסי הפיג'מה .
בשלב הזה הוא נוהג להיעלם למגרש הכדורגל או לחוף הים ללכוד ראשנים , אבל היום הוא עומד ליד מסילת הרכבת ובוהה באנשים שחולפים מולו בתוך הקרונות , וזו התמונה שמשום מה נצרבת בתודעתו .
התמונה לא נעימה אך גם לא מזיקה , ובכל מקרה אי-אפשר להיפטר ממנה .
מעתה ואילך תמיד יימצא לצד המסילה ברגעים שבהם הוא מבקש להיעלם לתוך עצמו , מעצמו .
אבל את זה הוא עוד לא יודע .
המסילה צווחת במפגש עם הרכבת .
ספטמבר 2007 , ערב שישי
היא מניחה אותו על השטיח למרגלות המיטה , בזמן שהיא מסירה את המצעים .
הוא צורח בקול שכמעט כבר לא ניתן לזיהוי , והפנים העגולות אדומות ממאמץ .
השעה עשר וחצי וכבר ארבע שעות שהיא מנסה להרדים אותו .
אבל גרונו כואב עד כדי כך שהוא לא יכול לתפוס את המוצץ , וללא מוצץ זה חסר סיכוי .
הפניצילין כבר לא עוזר , כי הבליעה מכאיבה לו עד כדי כך שהוא כמעט שלא אוכל , ועל בטן ריקה התרופה אינה נספגת .
היא עצמה כל כך עייפה אחרי שלושה ימים עד שנראה שהתשישות הפכה לשגרה .
אבל היא לא הרימה את קולה אפילו פעם אחת , לא אמרה מילה אחת רעה .
וזאת הרגשה של ניצחון .
בתוכה היא עסוקה ללא הרף בספירה לאחור .
היא סופרת ימים ושעות ודקות עד שמַטס ישוב הביתה .
ברגע זה נותרו ארבעה ימים , עשר שעות ושלושים דקות עד שובו .
הוא ביפן בסמינריון טכני ושם אין כיסוי לרשת הסלולרית שלו , כך שהיא אפילו לא יכולה להתקשר אליו כדי לשמוע כמה מילות עידוד .
ואולי עדיף כך , הוא רק היה נלחץ לו היה שומע מה קורה בבית , והיא בטח היתה מתחילה לבכות ורוח הלחימה היתה מתפוגגת והופכת לרחמים עצמיים .
היא דוהרת לתוך חדר האמבטיה כשבידיה ערמה של סדינים מלאים בקיא ודוחסת אותם לתוך המכונה .
באופן אינסטינקטיבי היא שולפת עוד כמה פריטים בעלי צבע דומה מסל הכביסה ומכניסה גם אותם לתוך התוף שככל הנראה כבר מלא מדי , לפני שהיא מוזגת נוזל כביסה ומפעילה את המכונה על שישים מעלות .
הצווחות של התינוק פוסקות לפתע , ובדממה הפתאומית היא שומעת את הבטן שלה מתחננת לאוכל .
היא עצמה לא חשה רעב , אך בכל זאת חולפת דרך המטבח בדרכה לחדר השינה וחוטפת את הבננה המוכתמת האחרונה מהקערה שליד הכיור .
באותו רגע מתחדשות הצווחות מחדר השינה .
היא ממהרת לחזור ומרימה את הילד , מתיישבת למרגלות המיטה הסתורה , מניחה את התינוק על ברכיה כאשר הוא על בטנו ומלטפת את גבו .
על מסך הטלוויזיה שמולה מוקרן סרט אמריקאי שהיא מנסה לצפות בו ללא קול , בעוד הבננה צומחת מפיה וידה השמאלית מלטפת במונוטוניות את התינוק האומלל .
כעבור כמה דקות מסתיים הסרט ושמות המשתתפים חולפים במהירות לנגד עיניה .
היא מכבה את הטלוויזיה , קמה באטיות עם הפעוט המשתנק בזרועותיה וניגשת לחלון .
שני גברים בגיל העמידה פוסעים על המדרכה ממול וזוג צעיר נצפה במרחק מה .
ההליכה שלהם מעידה על הפוגה בגשם ואיש מהם אינו נושא מטרייה .
הגשם העיקש שירד כל היום פסק סוף-סוף .
היא מנסה להעמיד את הילד מולה על אדן החלון ומחזיקה בידיו , אבל הוא אינו מעוניין ומניף בכעס את רגליו באוויר בלי להניח אותן .
היא מרימה אותו , מניחה את ראשו על כף ידה ומריחה את שיערו .
השיער רטוב מזיעה וצווחותיו חותכות את אוזניה כמו סכינים .
עיניה שורפות מהעדר שינה והיא מתקשה להשאיר אותן פקוחות , אף על פי שהיא בעצם לא מרגישה עייפה .
באותו רגע היא מודה בעל כורחה בפני עצמה שהיא מרחמת יותר על עצמה מאשר על היצור הקטן והאהוב כל כך שמתענה קשות בזרועותיה .
היא נתקפת תחושת נקמנות .
כלפי איזו ישות מופשטת , חסרת שם , בלתי נתפסת , שאי-אפשר להכריע אותה .
היא מתרוממת באנחה ויוצאת עם הילד למבואה .
לפני שהיא מכניסה את המפתח למנעול היא מהססת לרגע , ולאחר מכן מחליטה שבשעת ערב כזו של יום שישי הסיכוי שיפרצו לבית גבוה יותר מאשר הסיכוי שהבית יעלה באש .
לכן היא נועלת בקפדנות את דלת הכניסה מבחוץ .
***

הדירה רחשה המולת צחוק וקולות שמחים .
זה היה ערב כזה שבו נראו כולם במצב רוח טוב , אף אחד לא היה מרוגז או הציק .
רוב האנשים ישבו במטבח , כי סוּלַן בילתה בסלון עם איזה טיפוס חדש .
היה די ברור שהם אינם מעוניינים בחברה כי הם סגרו את הדלתות שהובילו למבואה ולמטבח .
סביב שולחן האוכל הצטופפו לא פחות מתשעה אנשים , ועל הרצפה , שעונה אל המקרר , ישבה אליס עם משקה גרוג בידה .
מולה ישבה ג'ניפר וגם היא לגמה ממשקה אלכוהולי מהול בקוקה קולה .
הבית שלהן היה מלא כמעט תמיד .
אנשים החלו לפקוד אותו כבר בשעות שלפני הצהריים , ואז הוצעו להם קפה וכריכים , בהנחה שמישהו קנה והביא איתו .
אמן פתחה את ביתה בפני חבריה , אבל הם נאלצו לספק לעצמם את האוכל ואת השתייה .
בהתחלה היה לה קשה להציב את הגבול , אבל לבסוף אזרה אומץ ושמה סוף לשיטוטים האינסופיים במקרר ובמזווה ודרישתה כובדה .
היא הקפידה על כך שתמיד יהיה אוכל לארוחת הבוקר של הבנות ושהן יצאו מהבית בזמן .
היא נהגה לשלוח את אחת מהן לערוך את הקניות במרכול אִיקַה בשכונת רִינגֶן , לא כי היתה עצלנית —  אליס ידעה שהיתה מעדיפה לעשות זאת בעצמה —  אלא משום שהתביישה להראות את עצמה בחוץ .
אליס ואחותה אכלו ארוחת ערב בבית רק לעתים רחוקות .
לרוב קנו משהו בחוץ כשהיו רעבות , ולפעמים אכלו אצל חברים .
אבל הן קיבלו דמי כיס לבגדים , למוצרי היגיינה ולארוחות ערב , כך שהן הסתדרו לא רע .
אימן הצליחה לתפקד , אף על פי שייתכן שחייהן נראו שונים מאלו של אחרים .
כבר בשעות אחר הצהריים המוקדמות החלו בקבוקים להיפתח סביב השולחן בסלון בדירת השלושה חדרים בשכונת רִינגֶן .
לאחר מכן היו אנשים באים והולכים לאורך כל שעות הצהריים והערב , ורק לקראת חצות החל הבית להתרוקן .
אך קרה לא פעם שמישהו מהחברים השתויים של אימן היה קורס ונשאר ללון בבית .
הבנות שהו בבית הספר במשך היום ולאחר מכן בעיקר שוטטו או היו בבתים של חברים .
היה להן חדר משלהן אך לרוב העדיפו לא להיות בבית כל עוד החגיגות נמשכו , ולפיכך ניסו להתרחק משם .
המסיבות של אימן אמנם התפתחו לכדי קטטות רק לעתים רחוקות , אבל השיחות הפכו קולניות לא פעם והיה צריך להיזהר לא להרגיז אף אחד .
אליס וג'ניפר העדיפו להתרחק וניסו להפוך את עצמן לשקופות כאשר התגנבו פנימה ונכנסו למיטות שלהן בשעות הקטנות של הלילה .
אבל עכשיו היה ערב שישי , לפניהן סוף השבוע ללא בית ספר או מחויבויות אחרות , ואמן כרגע קיבלה את הקצבה החודשית .
האווירה מסביב לשולחן המטבח , שעליו נערמו בקבוקים , כוסות ומאפרות גדושות , היתה מרוממת .
אליס וג'ניפר לא נותרו אדישות לאווירה החגיגית וניצלו את ההזדמנות לאגור אלכוהול וסיגריות .
בדרך כלל הן היו חומקות פנימה לחדרן בלי שישימו לב אליהן , אך היום הן נקראו למטבח וכל מיני טיפוסים צעקניים מסביב לשולחן הציעו להן מכל טוב .
רפיון נעים פשט בגופה של אליס כבר אחרי הלגימה הראשונה .
היא שאפה שאיפה עמוקה מהסיגריה ועצמה את עיניה .
את הסיגריה הזו היא תכננה לעשן לבדה והיא גם ידעה שלא תהיה לה בעיה להשיג עוד כמה .
דמי הכיס שקיבלה לא הספיקו לרוב לסיגריות וכשמקבצים נדבות מחברים נאלצים להסתפק בבדלים .
היא לגמה לגימה עמוקה מכוסהּ ולטשה מבט לעבר אחותה הגדולה .
כולם אמרו שהן דומות , אך היא לא ראתה הרבה דמיון .
ג'ניפר היתה גדולה ממנה בשנתיים , תמיד בעניינים , בטוחה בעצמה ועם התשובה הנכונה מוכנה לשליפה .
היא לעומת זאת היתה העתק דהוי בלבד שלה , חסרת ביטחון , בעלת יציבה שפופה ועם שדיים קטנים ומגוחכים שאי-אפשר היה להשוות אותם לאלו של ג'ניפר .
אפילו הטיפוסים כאן במטבח הכירו בשוני ביניהן .
מי שהצליח למשוך אליו את ג'ניפר בערבים כמו אלו הוגדר כמלך , אבל היא תמיד הרחיקה אותם בדרכה הבוטחת .
הם היו פורצים ביפחות מדומות , בתחנונים ובשכנועים , אבל היא רק היתה מנידה בראשה ומגלגלת את עיניה .
רק אז הם היו פונים לאליס , אבל היא גם היתה מסרבת , בעיקר בגלל שג'ניפר סירבה .
לעתים נדירות היא כן היתה מתיישבת על הברכיים של דַגֶה או גוֹרדוֹן או פֶּאוּ , רק כי לא היה לה כוח לסרב או כי רצתה להרגיש נאהבת לכמה רגעים .
" מה את עושה הערב ? "
אליס כמעט צעקה לעבר אחותה כדי לגבור על ההמולה במטבח .
" לא יודעת .
אולי אפגוש את יוֹקֶה .
ואולי אוותר על זה , " השיבה ג'ניפר בצעקה .
לג'ניפר היה חבר .
טוב , גם לה היו חברים מדי פעם , אבל לג'ניפר היה חבר אמיתי .
גבר .
יוקה היה בן עשרים וארבע והיה לו זקן .
הבנים שאליס נפגשה עמם היו נערים שבמקרה הטוב כבר התחלף להם הקול , שלא לדבר על זקן , ולרוב הם גם היו ילדותיים ומשתטים .
אבל לג'ניפר היה גבר אמיתי והיא לא היתה בטוחה שהיא בכלל רוצה לפגוש אותו !
חוץ מזה הוא גם היה עדין ומתחשב , ואליס לא יכלה להיזכר שפגשה אפילו אחד כזה .
היא ראתה אותם פעם מרחוק , כשיוקה חיבק את ג'ניפר ממש כאילו היתה הרכוש שלו .
כמבקש להגיד :
" זאת החברה שלי ואני גאה בזה . "
והוא הביט עמוק לתוך עיניה וליטף את לחיה בעדינות כאילו היתה עלולה להישבר מהמגע הקל ביותר .
אליס ייחלה שגם לה יהיה חבר כזה .
ורצוי שזה יהיה הוא .
" מה זאת אומרת ' אוותר על זה' " ?
ג'ניפר רוקנה את כוסה בלגימה אחת , ואליס מצאה את עצמה נוהגת כמוה .
" אה , אני לא יודעת . "
" מה , אתם כבר לא יחד ? "
" אולי , אולי לא .
כן , אבל הוא כזה ...
טוב , לא משנה .
רוצה עוד אחד ? "
" כן .
תארגני גם סיגריה . "
ג'ניפר התרוממה ופילסה את דרכה בין כיסאות , רגליים ופלגי גוף עליונים שהתנודדו סביב השולחן .
דגה הושיט שתי ידיים גדולות , אחז אחיזה איתנה במותניה ומשך אותה אל חיקו בהיתול , אבל היא קמה , חטפה בקבוק יין וחבילת סיגריות וחמקה בחזרה אל מקומה ליד ארון המטבח .
" היי , גברת קטנה , מה זה הסגנון הזה ? "
התפרץ דגה בקול רם וצרוד .
" את גונבת את היין שלי ואני אפילו לא מקבל חיבוק קטן !? "
דגה היה טיפוס בלונדיני בעל פנים אדמדמות עם עיניים קטנות עכורות ואוזניים גדולות שעירות .
למרבה הפלא הוא לבש חולצה די אופנתית , אבל מכנסי הג'ינס שלו היו מוכתמים בצבע והדיפו ריח רע שהגיע עד מקום מושבה של אליס על הרצפה .
" אולי תקבל אם תהיה נחמד , " ענתה ג'ניפר בקרירות בעודה ממלאת את הכוסות שלה ושל אחותה ביין פושר .
אליס הצטמררה רק מהמחשבה על נגיעה במכנסי הג'ינס האלו .
" לכל הרוחות , אני זאת שאמורה לקבל חיבוק , זה היין שלי , " צהלה אימן .
מביכה כהרגלה .
היא היתה נסבלת יותר כאשר היתה במצב הרוח השקט והמעט דיכאוני שלה .
הערב מצב רוחה היה מרומם והיא היתה דברנית .
היא ביקשה לתפוס מקום ולהיראות .
אליס לא רצתה לא לראות ולא לשמוע אותה וניסתה להעלים אותה ממחשבותיה .
" טוב , טוב , אבל את חייבת לי חיבוק , " המשיך דגה , ולפתע החלה השיחה לסוב סביב חובות וחוסר צדק וסחפה את כולם .
ג'ניפר כיבדה את אליס בסיגריה , לקחה אחת לעצמה ותחבה את הקופסה , שחסרונה טרם הורגש על ידי איש מהנוכחים , לתוך המחשוף שלה .
אליס הדליקה את הסיגריה באמצעות הבדל שבפיה והושיטה אותה לג'ניפר .
" את יוצאת או מה ? "
תהתה ג'ניפר .
אליס גמעה מחצית מהנוזל העכור שבכוס ועיוותה את פניה בגועל .
" כן , נראה לי שכן .
יש לך במקרה כסף להלוות לי ? "
" ממתי לי יש מזומנים ?
אבל תשאלי אותם .
עושה רושם שהיום יש להם . "
היא החוותה בידה לעבר השולחן , גמעה את שאריות היין החמוץ והתרוממה כדי ללכת משם .
לחייה של אליס התלהטו .
השתייה רוממה את מצב רוחה , העניקה לה אומץ .
" ג'ניפר , חכי ! "
" מה ? "
" אולי תשאילי לי את המעיל שלך ? "
" על איזה מעיל את מדברת ? "
" מעיל העור .
' מג'ינה טריקוט' . "
" אז מה אני אלבש ? "
שאלה ג'ניפר ברוגז .
" תלבשי משהו אחר .
בבקשה , רק להערב ? "
ייתכן שגם ג'ניפר חשה בהתרוממות הרוח , כי לפתע התרצתה .
" אוקיי , אבל אני חייבת אותו מחר . "
" אני מבטיחה .
נחמד מצדך . "
" הוא תלוי בכניסה .
אני חותכת עכשיו , " אמרה ג'ניפר .
אליס נותרה לשבת על הרצפה ועישנה עד שהאפר שרף את קצות אצבעותיה .
אז רוקנה את הכוס , הטילה לתוכה את הבדל ושמעה אותו נכבה .
היא ניגשה לשולחן ושמה לב שהיא מתנודדת קלות .
" מישהו יכול להלוות לי כמה מאיות ? "
העזה לשאול , אבל לא נראה שמישהו קופץ על ההצעה .
" להלוות ולהלוות , את הכסף הזה בטח לא אראה שוב בחיים , " התלוננה האם .
" אני בטח שלא יכול להרשות לעצמי , " רטן גורדון .
" לא , וגם אם יכולתי לא הייתי מלווה לך , " שאג פאו .
מונקן רק הנידה בראשה והיה נדמה ששאר הנוכחים כלל לא שמו לב לאליס , אלא המשיכו לדבר על משהו אחר .
היא נסוגה לעבר המבואה והחלה למשש את כיסי המעילים שהיו תלויים שם , אבל לא מצאה דבר .
היא הורידה את מעיל העור מהקולב והשתחלה לתוכו .
אחרי שהעיפה מבט מהיר בעצמה בראי כבר היתה בחדר המדרגות וטרקה את הדלת מאחוריה .
השעה היתה עשר וחצי .
***

" איזו בחורה לעזאזל ? "
" סתם בחורה אחת . "
" ' סתם בחורה' ?
אני מניח שיש לה שם , לכל הרוחות ? "
" קוראים לה ג'ניפר .
כבר אמרתי את זה . "
" זה נשמע כמו שם של זנזונת . "
" היא לא זנזונת , היא בחורה טובה . "
" טובה !
לך , יצור עלוב שכמותך , בטח שאין בחורה ' טובה' .
היא עובדת עליך , אתה לא מבין את זה ? "
ייתכן שאביו צודק .
יוקה לא היה יפה במיוחד וג'ניפר היתה מתוקה כמו בובה .
אף פעם לא היתה לו חברה בת גילו , אבל עכשיו היתה לו חברה , הראשונה שלו .
היא אמנם היתה צעירה ממנו בשמונה שנים , אבל היא היתה שלו .
כי היא חייבת להיות , לא ?
היא חייבת להיות שלו .
הם כבר שכבו והיא הזמינה אותו להצטרף להפלגה במעבורת לפינלנד ( 1 ) מחר .
ועכשיו היא התקשרה ושאלה אם הוא רוצה שיצאו יחד .
" יכול להיות שהיא עובדת עליי .
אבל אני שמח שלפחות יש לי מישהי .
אני הולך עכשיו . "
" לא , לא , לא חמודי , אתה לא יוצא לשום מקום .
אתה נשאר כאן לטפל באמא'לה . "
חיוך של שמחה לאיד חצה את פניו של אביו לשני חצאים גרוטסקיים ויוקה הרגיש את הבחילה גואה בו .
" אבל היא תסתדר , היא הרי תכף נרדמת , " ביקש .
" אתה נשאר בבית , " פסק האב ביובש בלי להביט בו , בעודו שואף שאיפה ארוכה מהסיגריה .
הוא לא טרח לנשוף את העשן , שנותר בגרונו .
יוקה הרגיש את הבכי מתגבש לגוש בגרונו .
הוא כל כך רצה לפגוש את ג'ניפר , הוא היה זקוק לה .
אם רק היתה רואה אותו עכשיו בעליבותו , בוכה מול אביו .
אדם מבוגר ללא חיים , שעשה את מה שאביו ציווה עליו לעשות .
מולה הוא העמיד פנים שהוא בחור קשוח , איש העולם הגדול , עד כמה שהיה אפשר , הוא היה גבוה ומזוקן וגם עישן והשתמש בטבק לעיסה .
אמנם אביו לא הרשה לו , אבל הוא בעצמו עישן ולכן לא הבחין שגם בנו מעשן .
אי-שם בתוכו היתה ליוקה תחושה שהוא מרמה את ג'ניפר .
הוא היה בן עשרים וארבע , והיא בת שש-עשרה .
הוא הסתתר מאחורי משקפי שמש וזקן , והיא חשבה שהוא גבר גדול וחזק , אף על פי שכל גבר אחר היה רואה תוך שנייה שהוא סתם רכרוכי .
" אבל אבא , בבקשה , " התחנן .
" ישבתי איתה כל היום .
ובכל זאת שישי בערב ... "
" אתה תעשה את מה שאני אומר לך .
תיכנס לאמא עכשיו , שלא אצטרך לראות אותך . "
יוקה הרגיש כיצד הדאגה מתחלפת בייאוש , אבל אסור לו לוותר בכזו קלות —  לא הפעם .
" אני לא נכנס לשם , " צייץ בקול שנשבר מבכי עצור .
" אני לא אכנס לשם , אני יוצא !
אתה כבר לא יכול להחליט עליי , מותר לי לעשות מה שאני רוצה !
אני אדם מבוגר ! "
" אה , פתאום אתה מבוגר ? "
סינן האב מבין שיניים חשוקות , ורק עכשיו מצאו כמה סלילים דקים של עשן את דרכם החוצה דרך נחיריו .
" לא ראיתי שום סימנים לכך . "
אביו צדק , הוא היה כישלון .
אחרי כמה שנים חסרות משמעות הוא סיים את התיכון עם ציונים קטסטרופאליים .
סוכם שהוא סובל מקשיי למידה , אבל גם שאין לו נטייה לשום מקצוע .
העבודות המעטות שהיו בנמצא לא נועדו לאנשים כמוהו , ולא היה אפילו טעם לחשוב על לימודי המשך .
אך אביו מצא פתרון .
כשהאם חלתה וכבר לא היתה מסוגלת לעבוד הוא מינה את יוקה להיות המטפל שלה .
עבור הטיפול בה הוא קיבל מזון , קורת גג וסכום מינימאלי של דמי כיס .
יוקה גם חילק עיתונים בבוקר ובסכום הפעוט שהצליח לחסוך תכנן למצוא לעצמו דירה עם הזמן .
חיים משלו .
" אני בכל מקרה הולך עכשיו , אני לא שם זין על מה שאתה אומר , " התייפח יוקה והחל לסגת לעבר הדלת .
" ומחר בערב אני נוסע עם ג'ניפר לאוֹבּוּ [ 2 ] , " הוסיף , אך התחרט ברגע שאמר זאת .
" על גופתי המתה ! "
התפרץ האב , התרומם מהכורסה וניגש אליו בצעדי ענק עם הסיגריה תלויה בזווית הפה .
יוקה רץ דרך המבואה והתנפל על הדלת , אך שרשרת הביטחון היתה נעולה , ובעודו מנסה נואשות להתיר אותה הרגיש את זרועו של אביו ננעלת סביב צווארו .
פיקת הגרון שלו נלחצה בעוצמה כזו שחש מחנק .
הוא ניסה לדחוף את מרפקו לתוך הבטן של אביו , אבל אחיזתו רק התחזקה .
מנוטרל לחלוטין יוקה סוּבַב בחזרה אל אביו והרגיש נקישה לא נעימה בצוואר .
בעודו מתנשם בכבדות ניצל אביו את ההזדמנות והטיח אגרוף בבטנו , והוא נפל מקופל לשניים על השטיח במבואה .
אחרי בעיטה נוספת לבטן ואחת לאף ולפה אביו הניח לו , והוא נותר שכוב , בהכרה מעורפלת , במבואה החשוכה .
הוא חש כיצד אביו מדשדש בחזרה לכורסה בסלון ושב לדפדף באדישות בעיתון הערב .
לנגד עיניו ראה את ג'ניפר ואת חמוקיה בג'ינס הצמוד , את שפתיה הנוצצות והרכות ואת עיניה השמחות הכחולות-אפורות , שמדי פעם , באופן בלתי צפוי , כוסו בארשת מופנמת וכמעט מפוחדת .
מחר הוא ירקוד איתה על רחבת הריקודים של המעבורת לפינלנד ויזמין אותה למשקאות צבעוניים בבר .
הם יישנו יחד .
והוא יזכה לחוש את עורה הרך , הלבנבן , שמציץ ברווח שבין המכנסיים והגופייה , ולטעום את השפתיים החמות , הזוהרות .
הוא כנראה נרדם לכמה רגעים , כי כאשר פקח את עיניו האור בסלון היה כבוי .
אחרי שהזיז בעדינות את גפיו והסיק בהקלה ששום דבר לא נשבר התרומם למצב של עמידת ארבע , נשען אל הדלת וקם באטיות .
בטנו כאבה והוא נמנע מלגעת באפו הפועם כאשר דידה בדממה לעבר חדר האמבטיה .
הוא סגר אחריו את הדלת לפני שהדליק את האור והסתכל על עצמו בראי .
מחצית אחת של פניו היתה מכוסה בדם קרוש ושפתו התחתונה דיממה והיתה נפוחה .
אפו השמיע רשרוש מבשר רעות כאשר נגע בו .
הוא הרטיב מעט נייר טואלט תחת ברז המים הקרים והרגיע את אזור האף והשפתיים .
לאחר מכן שטף ביסודיות את החלקים הלא פגועים בפניו וצחצח שיניים .
הוא לקח עמו את מברשת השיניים ואת משחת השיניים , יצא אל המסדרון הקטן שמחוץ לאמבטיה והניח אותם בתוך תיק רחצה .
את תיק הרחצה הכניס לתיק ספורט שמצא תחוב עמוק בארון .
הוא הוציא מהתיק בגדי אימונים , הניח אותם בתוך סלסלת האחסון בארון הבגדים , ובמקומם תחב פנימה כמה זוגות תחתונים נקיים , חולצה ומכנסי ג'ינס .
לאחר מכן התקדם על קצות אצבעותיו בחזרה למבואה ונעל את נעלי ההתעמלות בחושך .
ואז עשה מעשה שמעולם לא העז לעשות לפני כן —  הוא הכניס את ידו לכיס הפנימי במעיל של אביו , שלה מתוכו את הארנק וספר שלושת אלפים קרונות בכיס שנועד לשטרות .
הוא לקח לעצמו אלף חמש מאות והחזיר את הארנק למקומו , תחב את המעיל שלו תחת זרועו , תלה את התיק על כתפו והתגנב לחדר המדרגות .
הוא העיף מבט לעבר השעון וראה שהשעה רק עשר וחצי .

האחוזה החומה והמרשימה ניצבת על ראש הגבעה , מוקפת עצי אורן רמים .
היא נראית כלקוחה מאגדה , על פינותיה הלבנות ועל חלונותיה המעוגלים , והיא עוטה זוהר קסום ומזמין .
בחודשי הקיץ הצמרות מצלות על הילדים שמשחקים סביב הבית , אך כעת , בעונת הסתיו , הן נראות כמעט מאיימות , כשומרים מתוחים שתפקידם לשמור על הגן מפני הקור החורפי ומפני אורחים לא קרואים .
השלג הראשון , שטרם הספיק להפשיר , נח על המרחבים כסמרטוט לח .
הדממה מוחלטת , פרט לנביחות מרוחקות של כלב .

לפתע דלת הכניסה נפתחת וילדים נפוצים לכל עבר ; ילדים משתובבים בבגדים חדשים או ישנים וקרועים , ילדים גבוהים וילדים נמוכים , ילדים עגולים וילדים רזים , ילדים בהירים , ילדים כהים עם צמות , עם נמשים , משקפיים או כובעים , ילדים שהולכים וילדים שמקפצים , ילדים שמרעישים וילדים שמקשיבים , ילדים שמובילים וילדים שמצטרפים .
הדלת נטרקת , אך נפתחת שוב כעבור כמה רגעים , וילדה קטנה בכובע פרווה לבן ובאפודה אדומה ומרופדת יוצאת .
מיד אחריה יוצא ילד במעיל כחול , צעיף וכובע אדום-לבן-שחור של KSK [ 1 ] —  רצוי לאהוד את ה - KSK , לפחות בחלק הזה של העיר .
הילדים לא מדברים זה עם זה .
הילדה , ששמה קַטָרִינָה , פוסעת במהירות במורד התלולית עד גדר הברזל הגדולה .
במעט מאמץ היא מצליחה לחמוק דרך הפתח הצר .
כמה רגעים אחריה מגיע הילד , ששמו תוֹמַס , ולפני שהוא מספיק לפתוח את השער ולהידחק החוצה , הוא עוצר לשנייה ונושם נשימה עמוקה .
כשהוא כבר בחוץ , על המדרכה , חששותיו מתאמתים :
כל הילדים התקבצו במין אשכול בפינת הרחוב שממול .
הוא רואה איך קטָרינה , ללא כל היסוס , למראית עין , חוצה את הרחוב ונכנסת היישר לתוך מלתעותיהם .
תומס מקבל החלטה מהירה ובמקום לחצות את הרחוב הוא פונה שמאלה כדי להגיע הביתה בדרך עוקפת .
הוא מספיק לפסוע רק צעדים בודדים לפני שהם מתנפלים עליה .
אחת הילדות , אַן-קרַייסְטִין בעלת התושייה , תמיד עם חיוך מעוקם וניצוץ מרושע בעיניים , תולשת את הכובע שלה וזורקת אותו להַנְס , המלך הַנְס , על רקע צהלות ההערכה של הילדים .
תומס עוצר לרגע ושוקל אם לנסות ולעזור לקטרינה , אבל לפני שהוא מספיק לסיים את המחשבה , הם מבחינים בו .
בהינתן האות של הנס , החרוצים שבהם ממהרים בחזרה לצד השני של הרחוב ומתנפלים על תומס .
שאר הילדים מצטרפים , כמו כלבים צמאי דם , וקטרינה נשארת עומדת במקומה , חשה הפתעה והקלה :
בכל זאת זה לא התור שלה היום .
היא מתכופפת ומרימה את כובע הפרווה שלה , שכבר איננו לבן כל כך , חובשת אותו בכל זאת , ולאחר מכן חוצה גם היא את הרחוב כדי לעקוב מקרוב אחר הדרמה .
מנַין התושייה הזו ?
והאחווה האיתנה הזו , שמקיפה עשרים ואחד —  אולי עשרים ושניים —  ילדים מתוך עשרים ושלושה ?
והעוצמה הלא מפורשת אך הבלתי-מעורערת שבַמנהיגות , שבזכותה כמחצית מהילדים , באופן פתאומי ובחדווה גדולה , מוצאים את עצמם כאיש אחד עסוקים בקשירתו —  בצעיפים ובחבלים —  של ילד קטן ואחוז אימה אל עמוד תאורה , בעוד האחרים אוספים אבנים כדי לפגוע בו ?

תומס , לא מסוגל להתנגד , לא מסוגל לצעוק , יושב על האספלט הרטוב , הקר .
נוקשה , אילם .
בכניעה הוא בוהה בחבריו .
מישהו משליך עליו אבנים , על הראש , הפנים , הגוף .
מישהו חובט שוב ושוב את ראשו בעמוד התאורה , מישהו מצליף בו בְחבל אחד שנותר .
חלק מהילדים רק עומדים וצוחקים , אחרים מתלחששים ביניהם , הבעות מתנשאות ומעט שנונות על פניהם הקטנות , וחלק רק עומדים ובוהים באדישות .
שם עומדת גם קטרינה ; עכשיו מותר לה לעמוד איתם —  עם החברים .

בשלב מסוים במהלך מפגן האלימות הגננת חולפת על פני הילדים על המדרכה .
היא מעיפה מבט מהיר לעבר הילד הקשור וחבריו , ומחווה בידה ברכת שלום לילדות שעומדות סמוך אליה .

באותה מהירות בה החלו , סיימו .
תוך חצי דקה הילדים מתפזרים והם שוב ילדים רגילים , נפלאים , בדרכם הביתה מגן חובה .
הם פונים לדרכים נפרדות , בודדים או בזוגות , לפעמים בשלשות או ברביעיות .
על המדרכה נותר רק ילד אחד בן שש , בגוף חבול ובעצב אינסופי .

סטוקהולם , נובמבר 2006 , יום שני בערב

השעה היתה רק ארבע אחר הצהריים , אבל כבר החשיך .
השלג צנח מהשמים בנתחים גדולים , שנמסו ברגע שנגעו באדמה .
מכוניות חולפות סינוורו אותו בפנסיהן הקדמיים , וכשפסע על המדרכה נזהר כל הזמן שלא להירטב .
למה המכוניות נוסעות במהירות כזו שמי תעלת הניקוז מתיזים עליו ?
הרי לנהגים אסור להתיז מים על הולכי רגל , לומדים את זה בבית הספר לנהיגה .
אבל אולי הם לא רואים אותו ; אולי דמותו הקטנה , הסתמית , עטוית הבגדים הכהים יחסית , לא נראית בחושך .
גם היציבה שלו טעונה שיפור , אולי אפילו קצת מעוררת גיחוך , כי כפות רגליו לא פונות קדימה אלא בזווית לצדדים , כמו אצל ליצן .
אבל הוא לא ליצן .
הוא היה אדם שתקן , שמעולם לא נקלע לקונפליקט עם אף אחד , אולי מפני שמעולם לא מחה על שום דבר .
למעשה , זה לא היה מוזר במיוחד , כי כמעט לא בא במגע עם אנשים .
פרט לשעות העבודה , כמובן , ביֶרְפְּלֶה , שם עבד כמחלק דואר בחברת אלקטרוניקה גדולה .
הוא היה מחלק את הדואר הפנימי והחיצוני לכל המהנדסים , המזכירות והמנהלים , ולכל שאר עובדי החברה .
רק את זה עשה —  לא היתה לו למשל סמכות למיין דואר .
זאת עשו אנשים מוכשרים ממנו , שידעו להתמודד עם משימות מסוג זה ולקבל החלטות חשובות —  למשל , מה לעשות במקרה שהדואר לא ממוען כמו שצריך .
הוא היה גרוע מאוד בקבלת החלטות .
כשהתעמק בכך הגיע למסקנה שלעתים נדירות , אם בכלל , היתה לו דעה בנושא כזה או אחר .
בפעמים הבודדות שבהן הורשה לשחק עם ילדים אחרים ובניגוד לכל התחזיות נשאל לדעתו , לא היתה לו דעה .
גם אם שאל את עצמו , בלבו , מה דעתו בסוגיה מסוימת , לא היה מסוגל לענות בכנות , כי לא היתה לו שום משאלה מלבד אחת :
להיות עם הילדים האחרים ולעשות את מה שהם מחליטים —  לְרַצוֹת .
הוא רצה רק דבר אחד —  שהאנשים בסביבתו יקבלו אותו .
הוא היה בן ארבעים וארבע , וזה טרם קרה .
השאלה היתה :
אם משאלה יחידה זו אכן תתגשם , האם במקביל גם יגבר הצורך שלו להביע את דעתו בסוגיות שונות ?
האם הצורך הזה קיים באופן אוטומטי אצל אנשים מוערכים ?

הוא הביט לעבר החלונות בחזית הבניין שמעברו השני של רחוב פלֶמינג .
חלונות מוארים בנעימות , מזמינים בחשכת הסתיו בווילונות ועציצים , במנורות עם אהילים דקורטיביים , במניפות אסיאתיות ובחפצי נוי אחרים .
בחלק מהחלונות כבר ניצבו פמוטי אַדוֶונט , [ 2 ] כמו כדי להדגיש יתר על המידה את האידיליה :
מאחורי כל חלון מואר יש משפחה מאושרת , זוג מאושר או לפחות אדם מאושר .
האור הנעים והסביבה הביתית העידו על כך בבירור .
החלון שלו , לעומת זאת , פער לוע חשוך וריק , פרט לעציץ פיקוס מדובלל וחוט של וילון גלילה שהציץ לצדו .
גם חלון המטבח עמד ריק לחלוטין , פרט לרדיו ישן שניצב שם ברוב בדידות .
למען האמת , הוא מצא עניין בקריאת מגזינים לעיצוב פנים .
לא מפני שחיפש בהם השראה לביתו שלו , כי מה הטעם להשקיע בדירה שבה הוא שוהה ?
הוא בלבד שוהה בה —  אדם אחד קטן וחסר משמעות , שבעצם אולי לא קיים כלל .
עבור המכוניות שהתיזו עליו מי גשם בסתיו הקודר הוא בלתי-נראה , אולי אפילו בלתי-נשמע —  גם הוא בקושי שומע את עצמו .
לא , הוא קרא עיתונים לעיצוב פנים מאותה סיבה שבגללה הציץ מבעד לחלונות של אחרים .
בדמיון הוא התיק את עצמו לעולם אחר , עולם מלא אנשים נחמדים שחייכו בחום , אנשים עם כריות צבעוניות ורכות על הספות שלהם .
היום כמעט הזמינו אותו להתכבד בעוגה בעבודה .
זה לא קרה לעתים קרובות , כי במחלקת הדואר מעולם לא היתה סיבה מיוחדת לחגוג .
מעבר לכך , הוא עצמו כמעט לא נמצא שם יותר מכמה דקות ברצף , כשבא לאסוף דואר חדש , ממוין , כדי להפיץ אותו בין המחלקות .
בכל מקרה , כשמסר את הדואר במחלקה מספר אחת-עשרה , כולם שם ישבו ואכלו עוגה , מסיבה שלא היתה ידועה לו .
לרוב חש אי-נעימות כשהיה צריך למסור דואר למחלקה אחת-עשרה , כי עובדיה תמיד ישבו ושתו קפה בדיוק בשעה זו , וכך נוצר מצב שכולם ראו אותו כשהגיע בחליפת הדוור שלו , שהיתה כנראה מגוחכת .
בעצם אולי מוגזם קצת לומר חליפה ; היה מדובר במכנסיים כחולים ומעיל כחול , אבל בכל מקרה הוא היה היחיד שם שלבש את הבגדים האלה , והוא כבר למד שלעולם לא טוב לבלוט .
ולמרות זאת הבחינו בו —  או ליתר דיוק , אדם אחד הבחין בו .
הליצן , שנהג להתבדח על הכול ושהיתה לו דעה על כל נושא .
כולם צחקו לבדיחות שלו וכנראה הסכימו איתו לרוב , כי אף אחד לעולם לא התנגד למה שאמר .
" שלום דווריקו ! "
הוא אמר היום , ישוב אל שולחן הקפה , זרועותיו שלובות ורגליו מתוחות מתחת לשולחן , " רוצה עוגה ? "
בלי להמתין לתשובה המשיך :
" אבל לפני זה תצטרך לדווש על האופניים הקטנים והספורטיביים שלך ולהביא את הכרטיס ההוא מ - TX , כמו שביקשתי ממך גם אתמול ושלשום .
כולם שם בדואר מפגרים , או רק אתה ? "
צחוק פזור עלה מהשולחן , אולי בגלל בחירת המילים , אולי בגלל הדוור , אולי רק מתוך הרגל .
עוגה לא קיבל בסופו של דבר , כי לא היתה לו סמכות לבצע שליחויות עבור אנשים ; תפקידו הסתכם בחלוקת הדואר שהוא קיבל .

הוא לא היה מפגר .
אמנם לא היתה לו השכלה , אבל הוא נהג לקרוא די הרבה , גם עיתונים וגם ספרות יפה .
אולי לא ניתן היה לקטלג אותו כבעל מיומנויות ממוצע , אבל הוא לא היה מפגר .
למעשה , הוא אפילו היה תלמיד ממש מוצלח בשנותיו הראשונות בבית הספר , אבל היום הישגים מהסוג הזה כבר לא נחשבים .
בקטרינהולם לא היה מומלץ להיות תלמיד טוב , חל על כך איסור מוחלט .
למעשה , אסור היה להצטיין בשום תחום , פרט להוקי או כדורגל ודומיהם .
לגבי כל דבר היו חוקים נוקשים , בלתי-מפורשים :
במה מותר להצטיין ( התעמלות ) , במה צריך להיות ממש גרוע ( מוזיקה , שפות , מלאכה , התנהגות ) , באילו תחומים אפשר להיות ממוצע ( כל שאר מקצועות הלימוד ) , מה צריך ללבוש ( בגדים קנויים , מותגים ) , מה אסור ללבוש ( כובע , משקפיים , בגדים שנתפרו בבית ) , היכן צריך לגור ( בדירות שכורות ) , באילו דעות פוליטיות צריך להחזיק ( סוציאל דמוקרטיות , אבל בשום פנים ואופן לא קומוניסטיות ) , איזו קבוצת הוקי לאהוד ( KSK , לא Varmbol ) .
הכי חשוב היה לא להתבלט בשום צורה או להיות שונה .
כאן , בעולם המבוגרים של סטוקהולם , חלו כמובן כללים אחרים .
כאן העריכו דעות עצמאיות , וחזות שונה התקבלה לרוב בחיוב .
בעיקר היה צורך בהשכלה ובביטחון עצמי .
החיים היו קשים .
אמו נפטרה כאשר היה צעיר מאוד , ולאביו , שהיה עובד משמרות בבית דפוס , לא היה זמן עודף להשקיע בבנו .
הוא היה אב אוהב , אבל לא ידע איך לנהל משק בית או לחנך ילד .
אחרי עשורים של עישון כבד נפטר גם הוא בגיל צעיר מדי והותיר אחריו חלל גדול .
הוא היה חריג למן ההתחלה , אבל מעולם לא הצליח להבין באיזה אופן .
טוב —  ברור שהיה לו מבטא בעייתי , הרי בילה את שנותיו הראשונות בהוּסקְוָורְנָה , [ 3 ] והוא היה חייב לחבוש כובע , ועדיין זו לא היתה כנראה הסיבה העיקרית .
ללא ספק היתה בעיה באישיות שלו כבר אז .
כילד קטן הרי היה שמח ולבבי .
הוא אהב אנשים , אבל הבין כבר בגיל צעיר שאנשים לא אוהבים אותו באותה מידה , ואת תכונותיו ואת מזגו הנעים הם הצליחו עד מהרה להעלים .
כנראה שם , בגן חובה , התחיל להפוך למי שנהיה היום .
האלימות הפיזית המתמשכת , שלוותה בנידוי ובמילות גנאי , לא רק הפכו אותו לצל שקט אלא גם שדדו ממנו את שאריות הביטחון העצמי .
ולמרות זאת הוא התחיל את בית הספר בחדווה מסוימת .
אבל התברר שלהצביע ולענות על שאלות זה מעשה שלא ייעשה , כי אדם צריך להיזהר שלא לחשוב את עצמו למיוחד .
ואם בכל זאת נשאל שאלה והצליח לענות עליה , הילדים האחרים צחקקו והחליפו ביניהם מבטים .
אם ענה לא נכון , תשובתו גררה גלי צחוק שהדהדו ברחבי הכיתה .
חלק ניכר מהנפשות שהתעללו בו בגן חובה המשיכו איתו לאותה כיתה , וילדים שלא הכירו אותו למדו עד מהרה איך צריך לנהוג בו .
בהפסקות הרביצו לו , חיברו עליו שירים מרושעים , או שעמד בצד ורק הסתכל בילדים האחרים ששיחקו .
כבר בבית הספר היסודי קרה שנעדר ליום שלם ושכב בבית חולה ( כאבי ראש , כאבי בטן ) או חולה מדומה .
הישגיו בבית הספר נפגעו מכך , ובכיתה ט' עזב את הלימודים .
הקצו לו הכשרה מעשית —  שלא הוא בחר —  בחנות סדקית , ושם עשה את מה שהתבקש לעשות .
מבחינתו , שנות הלימודים היו פרק מבוזבז , אבל נראה לו שעבור הילדים של היום הזמנים השתנו לטובה .
אמש הראו בחדשות כתבה על " פרויקט קטרינהולם , " כפי שכינה אותו הקריין , ואילו חבר המועצה המנופח יוֹרַן מֵיֶיר קרא לו " פרויקט סקוּגְסקוּלֶן " , על שם בית הספר היסודי שבו הנחילו לראשונה את השיטות שנועדו למגר את תופעת הנידוי החברתי בבתי הספר .
הוא תהה אם השיטות החדשות , שתוארו במילים גדולות כמו " כבוד לפרט " , " מגע גופני " , " מעורבות מבוגרים " ו"חונכויות , " גם התירו מבטא הוּסְקְוָורני וכובעי וֶרמְבּוֹל .

בתום ההכשרה המעשית בחנות הסדקית הוא עבר לסטוקהולם והתאכסן אצל אחיה של סבתו , שהתגורר לבדו בדירת חדר בקוּנְגסהוֹלְמֶן , בזמן שהשלים את השכלתו הבסיסית בבית ספר להשכלת מבוגרים .
בניגוד לכל התחזיות וללא קורות חיים מרשימים , הצליח להשיג את המשרה שבה החזיק עד היום .
דוד גוּנַר מת מזמן והדירה נותרה בבעלותו .

לפתע נקטעו מחשבותיו והוא קפא על עומדו במעבר החצייה , באמצע רחוב מגוריו .
היה משהו מאוד מוכר באדם שחלף על פניו כרגע , ובלי להבין מדוע , הסתובב ועקב אחריו .
העיניים הכחולות הצלולות והשיער הבהיר המתולתל , ההבעה הלהוטה אך עם זאת ממוקדת , הצלקת ליד הגבה השמאלית , ההליכה —  הכול התאים .
אבל האם ייתכן שהצליח באמת לזהות אדם שאותו לא ראה מאז היה בן שש או שבע ? [ 4 ] כנראה מחשבותיו על פרויקט קטרינהולם העלו בדמיונו שדים מהעבר .
ההיסוס היה הגיוני , אבל ברמה הרגשית לא נותר בו ספק .
הוא הרי רואה אותו בעיני רוחו מדי יום .
לא היה לו ספק שזה אכן הוא .
האיש ירד במדרגות לרכבת התחתית וצעד במהירות לעבר המחסום , העביר ביד מיומנת את הכרטיס דרך הקורא האלקטרוני ונדחק פנימה .
הוא ירד במדרגות הנעות לכל אורכן אל מתחת לאדמה .
כאשר הגיע לרציף שלף עיתון ערב מכיס המעיל ודפדף בו בזמן שהמתין לרכבת .
הוא שמר על מרחק בטוח של עשרה , שניים-עשר מטר מהאיש , ולאחר מכן התיישב על ספסל מאחורי האיש , שעמד ואחז בעיתון .
המחשבות התרוצצו בראשו והוא לא הצליח להעלות שום נימוק הגיוני להתנהגותו .
במהלך עשרים השנים האחרונות לא עשה דבר פרט לשגרת יומו הקבועה :
נסע אל העבודה וממנה , עבד , עשה קניות , אכל , ישן , הלך לקולנוע או יצא מדי פעם לטייל ברגל , קרא וצפה בטלוויזיה .
והנה לפתע מצא את עצמו ברכבת התחתית , בדרכו ליעד לא ידוע , עוקב אחרי אדם שלא פגש כמעט ארבעים שנה .
הוא נשטף תחושה בלתי-צפויה של עונג .
משהו קרה בחייו —  הוא יוצא להרפתקה והוא נהנה מזה .
v
תמיד היה נעים להשתרע בקרון הרכבת התחתית עם עיתון ערב בדרכו חזרה הביתה מהעבודה .
הוא התחיל את עבודתו במשרד התיווך כבר בשבע בבוקר , רק כדי שיוכל לסיים מוקדם ולפגוש את הילדים לפני שילכו לישון .
הוא היה צריך לקום כבר בחמש וחצי בבוקר , ורק לעתים נדירות הצליח להיכנס למיטה לפני חצות , כך שסבל ממחסור תמידי בשעות שינה .
אבל הוא למד לחיות עם זה , ובעוד כמה שנים הילדים יוכלו להסתדר לבד בדרך אחרת .
ואז הוא ופִּייה יוכלו לישון בסופי שבוע .
נולדו להם שלושה ילדים , שלושה ילדים נפלאים , שחרף העקשנות , הנדנודים והמרץ הבלתי-נדלה שלהם , הסבו לו אושר גדול .
וכמוהם גם פייה , שאותה פגש כבר במהלך לימודיו באוניברסיטה , אם כי הפכו לזוג רק כעבור שמונה שנים , כשנפגשו שוב באקראי במסיבה .
עכשיו עבדה במשרה חלקית כסייעת לרופא שיניים בפרוור שבו התגוררו , ומערכת היחסים ביניהם היתה טובה גם אחרי חמש-עשרה שנים .
הם פשוט היו חברים טובים ויכלו לדבר זה עם זה כמעט על הכול .
באופן כללי הוא היה מרוצה גם מעבודתו , אם כי כמובן לא אהב את העובדה שלעתים נאלץ להראות בתים גם בסופי שבוע .
העבודה כמתווך נדל"ן היתה עצמאית ומגוונת , והוא ושותפו משכו מדי חודש משכורות נאות יחסית , כך שגם מהמצב הכלכלי הוא שבע נחת .
נסיבות חייו המוקדמות כלל לא ערבו לכך שיהפוך בבגרותו לאדם מאושר .
הוא גדל כבן יחיד לאם חד-הורית שנהגה לשתות יותר מדי , עבדה לפרנסתם כספרית —  כשעבדה —  והתעניינה בעיקר בגברים שונים מכל הסוגים .
הם נדדו הרבה ולא ממש הטילו עוגן בשום מקום .
אבות חורגים , רציניים במידה זו או אחרת , באו והלכו במשך השנים .
כילד קטן נחשב למתפרע ובעייתי , וילדותו התאפיינה באינספור תקריות אלימות וריתוקים לבית הספר .
כילד הוא היה ככל הנראה בלתי-נסבל .
מובן שציוניו נפגעו כתוצאה מכך , אבל בתיכון הוא בכל זאת בחר במסלול עיוני ולא בטכנולוגי .
זו היתה נקודת המפנה .
אמו עברה שוב דירה זמן קצר אחרי שהתחיל ללמוד בתיכון , אך הוא החליט שלא להצטרף אליה , נשאר לגור בדירת חדר והסתדר בכוחות עצמו .
בסופי שבוע עבד בתחנת דלק ואת הערבים הקדיש ללימודים , לכדורגל ולמטלות הבית .
הוא התבגר בתקופה הזו והצליח לסיים את התיכון בציונים טובים מאוד .
טובים במידה מספקת כדי להתקבל ללימודי כלכלה באוניברסיטה .

וכעת הוא יושב כאן , בדרכו חזרה הביתה מעבודתו המתגמלת בחברה שבנה יחד עם השותף שלו , בדרכו לאשתו היקרה ולילדיו האהובים בביתו הטורי החמים .
הוא הרשה לעצמו לחשוב כך , ותחושת שביעות הרצון רק התעצמה נוכח כל הנוסעים האפרוריים שסבבו אותו , אפם תחוב עמוק בתוך חינמון או עיניהם בוהות בריקנות מבעד לחלון הרטוב ממי שלג .
בזגוגית חלון ראה השתקפות של איזה לא-יוצלח שבהה בו בזעף .
האם רואים עליו שהוא מאושר ?
האם זה מפריע למישהו ?
אם כן , הוא יחיה עם זה בשלום .

מי שראה אותו נדם .
ברחוב צ'רץ' .
ליברטי .
קורטלנד .
ברחוב וסט .
פוּלטן .
וִיסי .
זו היתה שתיקה ששמעה את עצמה , נוראה ויפה .
היו שחשבו בתחילה שזה בסך הכול אור מתעתע , משהו שקשור למזג האוויר , צל נופל .
אחרים סברו שזו המתיחה העירונית המושלמת —  עמוֹד לךָ והצבּע כלפי מעלה עד שאנשים יתאספו , יטו ראש , יהנהנו , יאשרו , עד שכולם ירימו מבט אל שום כלום , כמו ממתינים לשורת המחץ בקטע של לֶני בְּרוּס .
אבל ככל שהביטו יותר , גברה הוודאות .
הוא עמד ממש בקצה הבניין , צללית כהה על רקע אפרורית הבוקר .
אולי מנקה חלונות .
או פועל בניין .
או קופץ .
שם למעלה , בגובה מאה ועשר קומות , לגמרי בלי ניע , צעצוע כהה על רקע שמים מעוננים .
רק מזוויות מסוימות אפשר היה לראות אותו ולכן נאלצו הצופים להשתהות בקרנות רחוב , למצוא רווח בין בניינים או להשתחל אל מחוץ לצללים כדי שכרכובים , מעקות , שולי גגות , מרזבים בדמות מפלצות לא יסתירו את המראה .
לעת עתה לא הצליח איש מהם להבין את פשר הקו שנמתח לרגליו ממגדל אחד למשנהו .
צורת האדם היא שריתקה אותם למקומם , מתוחי צוואר , קרועים בין הבטחה לאבדון ובין אכזבה משגרה .
זו היתה ההתלבטות :
הם לא רצו לחכות שם לשווא , לאיזה אידיוט שעומד על סף תהום המגדלים , אבל גם לא רצו להחמיץ את הרגע , אם יחליק או ייאסר או יצלול באוויר בזרועות פרושות .
סביבם המשיכה העיר ברעשי היומיום .
צופרי מכוניות .
משאיות אשפה .
שריקות מעבורת .
טרטור הרכבת התחתית .
האוטובוס בקו M22 שהאט לצד המדרכה , עצר שם , נאנח ושקע במהמורה בכביש .
עטיפת שוקולד עופפה ופגעה בברז כיבוי .
דלתות מונית נטרקו .
פיסות פסולת נחבטו בקצוות אפלים של סמטאות ללא מוצא .
נעלי ספורט מצאו את נקודת שיווי המשקל שלהן .
עורות של תיקי מסמכים שפשפו אריגי מכנסיים .
חודי מטריות נקשו על המדרכה .
דלתות מסתובבות הדפו רבעי שיחות אל הרחוב .
אבל גם אילו אספו הצופים את כל הצלילים יחד ומעכו אותם לכדי רעש יחיד , עדיין לא היו שומעים הרבה :
אפילו כשקיללו , קיללו בשקט , ביראת כבוד .
הם מצאו את עצמם בקבוצות קטנות על יד הרמזורים בפינת צ'רץ' ודֵיי ; מכונסים תחת גגון המספרה של סם ; בפתח צ'רלי'ז אוֹדיוֹ ; קהל צפוף של גברים ונשים שנשענו על הגדר של כנסיית סנט פול ; דחקו במרפקים כדי למצוא מקום לפני החלונות בבניין וולוורת' .
עורכי דין .
מפעילי מעליות .
רופאים .
מנקים .
עובדי מטבח .
יהלומנים .
מוכרי דגים .
זונות במכנסי ג'ינס עגומים .
השהות בצוותא השרתה עליהם ביטחון .
קצרניות .
סוחרים .
שליחים .
פרסומות מהלכות .
קלפנים .
עובדי קוֹן אֶד .
בֶּל .
וול סטריט .
מנעולן שישב בתוך ואן בפינת דֵיי וברודוויי .
שליח על אופניים שנשען בעצלתיים על פנס רחוב ברחוב וסט .
שתיין סמוק פנים שחיפש לגימת שחרית .
ראו אותו בחטף מן המעבורת של סטייטן איילנד .
ממחסני הבשר בווסט סַייד .
מרַבי־הקומות החדשים בבּאטרי פארק .
מעגלות ארוחת הבוקר בברודוויי .
מן הכיכר שלמטה .
מן המגדלים עצמם .
נכון , היו גם כאלה שהתעלמו מן המהומה , שלא רצו שיפריעו להם .
השעה היתה שבע ארבעים ושבע בבוקר , וכל דבר להוציא שולחן , עט וטלפון היה למעלה מכוחם .
הם עלו ובאו מתחנות התחתית , מלימוזינות , מאוטובוסים עירוניים , חצו את הרחוב בדהרה , ויתרו על ההזדמנות לבהות .
עוד יום ועוד סֵבֶל .
אבל כשעברו על יד פקעות התכונה הקטנות הם האטו .
מקצתם עצרו לגמרי , משכו בכתפיים , פנו בשוויון נפש , המשיכו עד הפינה , נתקלו בצופים נוספים , פסעו על קצות האצבעות , בהו אל מעל להמון ואז הציגו את עצמם באמירת " וואו " או " א־לו־הים " או " לא ייאמן " .
האיש שלמעלה נשאר דומם , אבל המסתורין שסביבו נע .
הוא עמד מעבר למעקה מרפסת התצפית של המגדל הדרומי .
בכל רגע ייתכן שימריא .
מתחתיו , מן הקומה העליונה של בניין הפֶדֶרַל אוֹפיס , צללה יונה בודדה , כמבשרת את הנפילה .
התנועה צדה את עיניהם של צופים אחדים , והם עקבו אחר משק הכנפיים האפור על רקע זערוריותו של האדם העומד .
הציפור טסה מכרכוב אל כרכוב , ורק אז הבחינו הצופים שצופים אחרים הצטרפו אליהם מחלונות משרדים שצֵלונים הופשלו בהם וכמה משמשותיהם נדחפו מעלה בכוח .
בתחילה נראו רק זוג מרפקים או חפת , או בירית להידוק השרוול , אבל אז הצטרף אליהם ראש , או זוג ידיים מוזר למראה , שהגביה עוד יותר את השמשה .
בחלונות גורדי השחקים הסמוכים הופיעו דמויות והביטו החוצה —  גברים בחולצות קצרות ונשים בכותונות עליזות , שהבליחו בזגוגית כרוחות רפאים במנהרת שדים ביריד .
גבוה עוד יותר , פנה מסוק חיזוי מזג אוויר והנמיך טוס מעל ההדסון —  קד לעובדה שבכל מקרה יהיה זה יום קיץ מעונן וקריר —  ולהבי המדחף חבטו בקצב מעל למחסנים בווסט סַייד .
בתחילה נראָה שהמסוק מתקדם בנטייה על צדו , ואז נדחף מטה חלון צדדי קטן ונפתח כאילו המכונה צמאה לאוויר .
עדשה הופיעה בחלון הפתוח , בהקה בהבזק אור קצרצר ואז התיישר המסוק בתנועה מרהיבה והסתחרר במרחב הרקיע .
כמה שוטרים בכביש המהיר של וסט סַייד הדליקו פנסים מהבהבים וסטו בפתאומיות אל היציאות , מגבירים את הנופך המגנטי של הבוקר .
האוויר נטען במתח , ועכשיו , מששיוו הסירנות ליום הזה רשמיוּת , החלו הצופים לפטפט , האיזון כבר נתלה על בלימה , הרוגע התפוגג , והם נפנו זה אל זה והתחילו להפריח השערות , אם יקפוץ , אם ייפול , אם ילך על קצות האצבעות על אדן הגג , האם הוא עובד שם ?
האם הוא יחידי ?
האם הוא פיתיון ?
האם הוא לובש מדים ?
אולי יש למישהו משקפת ?
זרים גמורים נגעו זה בזה במרפקיהם .
החליפו גסויות ולחישות על שוד כושל , על זה שהוא מין פורץ מטפס , שלקח בני ערובה , שהוא ערבי , יהודי , קפריסאי , איש הצבא האירי הרפובליקני , שהוא סתם פעלולן פרסומת , הטעיה של תאגידים , " שתו יותר קוקה קולה " , " אִכלו יותר פְריטוֹס " , " עשנו יותר פרלמנט " , " רססו יותר ליזול " , " אהבו יותר את ישו " .
או שהוא מפגין שעומד לתלות שלט , לשלשל אותו מגג המגדל ולהניח לו שיתנופף ברוח , כמו כביסה שמימית ענקית — " ניקסון הביתה עכשיו ! " , " זכור את וייטנאם , סם ! " , " עצמאות להודו־סין ! "
—  ואז אמר מישהו שאולי הוא דואה בגלשן אוויר או צנחן , וכולם צחקו אבל לא הבינו את פשר הכבל שלרגליו , והשמועות התחדשו , התנגשות של קללות ולחישות , בצירוף התגברות של הסירנות , שהאיצה עוד יותר את פעימות לבם .
והמסוק מצא מאחז סמוך לצד המערבי של המגדלים , בשעה שלמטה , במבואה של מרכז הסחר העולמי , אצו שוטרים על רצפת השיש , ובלשים סמויים שלפו תגים מתחת לחולצותיהם , וכבאיות התרכזו בכיכר , והאדום־כחול הכה את הזכוכית בסנוורים , והגיעה משאית שטוחה עם מנוף סל , שצמיגיה השמנים קיפצו על שפת הכביש , ומישהו צחק כשסל החילוץ התיישר הצדה .
הנהג הביט מעלה , כאילו הסל יכול לצלוח את המרחק העצום והעצוב הזה , ואנשי הביטחון צעקו במכשירי הקשר , ואותו בוקר אוגוסט נכשל כישלון חרוץ , והצופים עמדו נטועים במקומם , לרגע אחד איש לא הלך לשום מקום , הקולות עלו לקרשנדו , מִבטאים מכל סוג , בבל , עד שאיש קטן ואדום שער מחברת " הוֹם טַייטל גָרַנְטי " ברחוב צ'רץ' פתח בהרמה את חלון המשרד שלו , השעין את מרפקיו על אדן החלון , נשם נשימה עמוקה , רכן החוצה ושאג למרחקים :
קדימה , קפוץ כבר , מטומטם !
לַצחוק קדמה שהות , שנייה בטרם עיכלו אותו הצופים , את הכבוד לחוסר הכבוד של האיש , שכן כך חשו בחשאי רבים מהם —  קפוץ כבר , בשם אלוהים !
קפוץ , קדימה !
—  ואז נפרץ סכר של פטפוט , שירת מענה , והפטפוט נע כמדומה באדווה מאדן החלון אל המדרכה הסדוקה שלמטה והתקדם לאורכה אל פינת פוּלטן , לצד גוש הבניינים שלאורך ברודוויי , ומשם זגזג במורד רחוב ג'ון , התפתל אל נַסַאוּ והמשיך הלאה , שורת דוֹמינוֹ של צחוק , אבל כזה החושף שיניים , משאלת לב , יִרְאָה , ורבים מן הצופים נרעדו כשהתחוור להם שלא חשוב מה יאמרו , האמת היא שהם רוצים לראות נפילה מפוארת , לראות מישהו צולל בקֶשֶת את כל המרחק הזה , נעלם משדה הראייה , מנופף בפראות , מתרסק אל הקרקע , מחשמֵל את יום רביעי הזה ונוסך בו משמעות , שכל מה שנחוץ להם כדי להיהפך למשפחה הוא החְלקה בת אלפית השנייה ; ואילו האחרים —  אלה שרצו שיישאר , שלא יעבור את הגבול , שייהפך לַסף אך לא יחצה אותו —  אלה שאבו חיוּת מסלידתם מן הצועקים :
הם רצו שהאיש יציל את עצמו , יפסע אחורנית אל זרועות השוטרים במקום אל השמים .
הם היו נרעשים עכשיו .
נפעמים .
הגבולות הוצבו .
קפוץ , מטומטם !
אל תקפוץ !
הרחק מעל היתה תנועה .
בבגדים הכהים , היתה לכל תזוזה חשיבות .
הוא התקפל , חצי חפץ , התכופף , כבוחן את נעליו , כמו סימון עיפרון שרובו נמחק .
תנוחת צוללן .
ואז הם ראו .
הצופים עמדו , דוממים .
אפילו אלה שרצו שיקפוץ חשו שהאוויר ספג מכה ניצחת .
הם נסוגו ונאנקו .
גוף שייט אל חלל האוויר .
הוא גמור .
הוא קפץ .
אחדים הצטלבו .
עצמו עיניים .
חיכו לַחבטה .
הגוף חוֹלל ונבלם והתהפך במהירות , מוטח ברוח אנה ואנה .
ואז חצתה את קהל הצופים צעקה , קול אישה :
אוי , אלוהים , אלוהים , זאת חולצה , זאת בסך הכול חולצה .
הדבר נפל , נפל , נפל , כן , סווטשרט , מרפרף , ואז ניתקו עיניהם מן הבגד המעופף באוויר , כי גבוה למעלה הזדקף האיש מכפיפתו , ושוב הושלך הס בקרב השוטרים שלמעלה והצופים שלמטה , אדוות רגשות נעה ביניהם , כי האיש התרומם ובידיו אחז מוט דק וארוך , טלטל אותו , בדק את משקלו , נענע אותו באוויר מעלה־מטה , מוט שחור ארוך , גמיש כל כך עד שקצותיו התנדנדו , ומבטו ננעץ במגדל המרוחק העטוף בפיגומים , כמו פצוע שמחכה שיגיעו אליו , ועכשיו הבינו כולם את פשר הכבל שלרגליו , ושלא משנה מה יהיה , עכשיו כבר אין שום סיכוי שיִפרשו , לא לקפה של בוקר , לא לסיגריה בחדר הישיבות , לא לגרירת רגליים אדישה על השטיח ; ההמתנה נמלאה קסם , והם צפו בו כשהרים רגל כהת נעל , כאדם העומד להיכנס למים אפורים וחמימים .
הצופים למטה עצרו את נשימתם באחת , הרגישו פתאום שהם חולקים ביניהם את האוויר .
האיש שלמעלה היה מילה שנשמעה להם מוכרת , אף שלא שמעו אותה לפני כן .
הוא יצא לדרך .

אמסטרדם
פרופסור סולומון רוזנר היה ראשון המתריעים בשער , אף ששמו לא יקושר לפרשה אלא בחדרי חדרים מוגנים של בניין משרדים אפרורי במרכז תל אביב .
גבריאל אלון , איש הביון הישראלי האגדתי אך הבלתי צפוי , יעיר מאוחר יותר שרוזנר היה המקור היחיד בתולדות " המשרד " שהביא במותו תועלת רבה יותר מבחייו .
כל מי שההערה הזו הגיעה לאוזניו סבר שהיא מחוספסת ולא אופיינית לָאיש , אך עם זאת הולמת את האווירה הקודרת שכבר השתלטה אז על כולם .
הרקע למותו של רוזנר לא היה בישראל , היכן שמוות אלים מתרחש אכן לעתים תכופות מדי , אלא דווקא ברובע שקט בדרך כלל של אמסטרדם העתיקה .
זה קרה ביום שישי ראשון של דצמבר , ומזג האוויר היה מתאים יותר לראשית האביב מלשלהי הסתיו .
יום ראוי למה שההולנדים אוהבים לכנות גֶזֶליגהֵיד , סיפוק הנאות קטנות :
שוטטות ללא מטרה בין דוכני הפרחים של הבּלוּמֶנמַרקט , בירה או שתיים באיזה בר טוב ברֶמבּרַנדטפּלֵין , או , למי שחושק בכך , קמצוץ חשיש איכותי בבתי הקפה החוּמים של הַרלֶמֶרסטראט .
את הדאגות והמלחמות נשאיר לאמריקנים שנואי נפשנו , מלמלה אמסטרדם העתיקה בהדרה באותו ערב סתווי זהוב .
ביום כזה מודים אנו על שנולדנו הולנדים וחפים מכל פשע .
סולומון רוזנר לא היה שותף לתחושות האלה של בני ארצו , ובעצם גם לא לרבות אחרות .
אף שלמחייתו כיהן כפרופסור לסוציולוגיה באוניברסיטת אמסטרדם , את עיקר זמנו הקדיש למרכז לחקר ביטחון אירופה .
מלעיזיו הרבים מצאו הונאה בעליל בשם המוסד הזה , כי רוזנר לא שימש רק ראש המרכז אלא היה גם החוקר היחיד שלו .
אך למרות המגרעת הגלויה הזו הצליח המרכז להנפיק זרם איתן של דוחות ומאמרים מהימנים , המפרטים את האיום המרחף על הולנד עקב עלייתו של האיסלאם המיליטנטי בתחומה .
ספרו האחרון של רוזנר , הכיבוש המוסלמי של המערב , טען שהולנד מצויה היום תחת מתקפה שיטתית ועקבית מצד הג'יהאד האיסלאמי .
מטרת המתקפה הזו , לטענתו , היא להתנחל בהולנד ולהפוך אותה למדינה בעלת רוב מוסלמי , שבה ישלטו בעתיד הלא רחוק כל כך חוקי האיסלאם , השָׁריעה .
המחבלים והמתנחלים הם שני צדדיו של אותו המטבע , הִזהיר , ואם הממשלה לא תנקוט פעולה מיידית וחריפה , יֵרד עד מהרה לטמיון כל היקר להולנדים חסידי המחשבה החופשית .
מוספי הספרות של העיתונות ההולנדית הביעו , כצפוי , שאט נפש .
היסטריה , כתב אחד המבקרים .
להג יומרני וגזעני , כתב אחר .
אחדים טרחו לציין שהדעות שהספר הזה מבטא דוחות עוד יותר כשמביאים בחשבון את העובדה שסבו וסבתו של רוזנר היו בין מאה אלף יהודים הולנדים שנלקחו לתאי הגז באושוויץ .
הכול היו תמימי דעים שלא רטוריקה עוינת כשל רוזנר נחוצה במצב הנוכחי , אלא דווקא סובלנות ודיאלוג .
רוזנר ניצב איתן מול הביקורת המזלזלת וסיגל לעצמו , כפי שתיאר זאת אחד הפרשנים , את עמדת האיש עם האצבע הנעוצה היטב בסכר .
סובלנות ודיאלוג , הגיב רוזנר , אדרבא , אבל לא כניעה והתרפסות .
" אנחנו , ההולנדים , צריכים להניח בצד את ההייניקן ואת החשיש שלנו ולהתעורר , " הטיח במהלך ריאיון בטלוויזיה ההולנדית .
" וָלא , נאַבד את המדינה שלנו . "
הסֵפר והמחלוקת סביבו הפכו את רוזנר לאדם המושמץ ביותר במדינה , ובאזורים מסוימים גם למפורסם ביותר , וגם הציבו אותו במוקד הכוונת של המוסלמים הקיצוניים המקומיים של הולנד .
אתרי הג'יהאד ברשת , שרוזנר עקב אחריהם בדבקות רבה אף מזו של המשטרה ההולנדית , להטו מחמת זעם קדוש על הספר , ומקצתם אף חזו את חיסולו הקרוב .
אימאם מרוֹבע בשם אוּד מערב הורה לצאן מרעיתו כי " יש לנהוג ביד קשה עם רוזנר היהודי " , והביע את רצונו בקדוש מעונה שיתנדב לעשות את המלאכה .
שר הפנים ההולנדי חסר הישע הציע בתגובה שרוזנר יעבור למקום מסתור , רעיון שרוזנר דחה בתוקף .
בהמשך סיפק לשר רשימה של עשרה קיצונים שבהם ראה רוצחים פוטנציאלים .
השר קיבל את הרשימה ללא עוררין , כי ידע שבדרך כלל מקורותיו של רוזנר בשוליים הקיצוניים של הולנד טובים בהרבה מאלה של שירותי הביטחון ההולנדיים .
בצהרי אותו יום שישי של דצמבר היה רוזנר רכון מעל מחשבו במשרדו שבקומה השנייה של בית התעלה שלו בגרוֹאֶנבּוּרגווָאל A2. הבית , כמו גם רוזנר עצמו , היה נמוך ורחב , ונטה לפנים בזווית מסוכנת , שלדעת כמה משכניו הלמה את דעותיו הפוליטיות של האיש שהתגורר בו .
אבל חסרונו החמור היחיד היה מיקומו , כי הוא ניצב במרחק של פחות מחמישים מטר ממגדל הפעמונים של כנסיית זוּידֶרקירק .
הפעמונים צלצלו ללא רחם בכל יום בדיוק בשעה שתים עשרה בצהריים , ולמשך ארבעים וחמש דקות .
רוזנר , שהיה רגיש למטרדים ולרעש בלתי רצוי , הכריז עליהם ג'יהאד אישי זה שנים .
מוזיקה קלאסית , מכונות רעש לבן , אוזניות אוטמות - כל אלה התגלו כחסרי תועלת לנוכח ההסתערות האלימה .
לעתים תהה מדוע בכלל מצלצלים הפעמונים .
הכנסייה הישנה כבר מזמן הוסבה לבניין משרדים ממשלתי , עובדה שסימלה היטב בעיני רוזנר , שהיה אדם מאמין למדי , את הבִּיצה ההולנדית .
הולנד החילונית , שמולה ניצב אויב בעל להט דתי אינסופי , הפכה את הכנסיות שלה למשרדי סעד ורווחה .
כנסייה בלי מאמינים , חשב רוזנר , בעיר בלי אלוהים .
בשעה שתים עשרה ועשרה שמע קול נקישה עמומה , ומשהרים את עיניו ראה בפתח הדלת את סופי וַנדֶרהאוּס עם צרור תיקים צמוד אל חזָהּ .
סופי היתה בעבר סטודנטית שלו , ובאה לעבוד אצלו לאחר שהשלימה את לימודיה לתואר בנושא השפעת השואה על החברה ההולנדית לאחר המלחמה .
היא שימשה לו הן מזכירה והן עוזרת מחקר , הן מטפלת והן תחליף בת .
היא שמרה על הסֵדר במשרד והקלידה את הטיוטות הסופיות של כל הדוחות והמאמרים שלו .
היא טיפלה בלוח הזמנים הבלתי אפשרי שלו ובמצבם המזעזע של ענייניו הכספיים הפרטיים .
אפילו לכביסה שלו דאגה , וגם וידאה שיזכור לאכול משהו .
מוקדם יותר באותו הבוקר הודיעה לו שבראש השנה בכוונתה לבלות שבוע בסנט מרטן , ולשמע הבשורה שקע רוזנר בדיכאון עמוק .
" בעוד שעה יש לך ריאיון עם דה טלגרף , " אמרה עכשיו .
" אולי כדאי שתאכל משהו ותמקד את מחשבותיך . "
" את רומזת שהמחשבות שלי לא ממוקדות , סופי ? "
" אני לא רומזת שום דבר .
אבל אתה עובד על המאמר הזה מחמש וחצי בבוקר .
אתה צריך עוד משהו בבטן חוץ מקפה . "
" זו לא הכתבת הנוראית הזאת שקראה לי נאצי בשנה שעברה ? "
" אתה באמת חושב שהייתי נותנת לה להתקרב אליך שוב ? "
היא נכנסה למשרד והתחילה לסדר את השולחן שלו .
" אחרי הריאיון עם דה טלגרף אתה הולך לאולפני אן או אס להופעה ב'רדיו אחת' .
זאת תוכנית אירוח , אז היא בטח תהיה תוססת .
נסה בבקשה לא לרכוש לך עוד אויבים , פרופסור רוזנר .
גם ככה קשה לעקוב אחרי כולם . "
" אני אשתדל להתנהג יפה , אך חוששני שכבר איבדתי לחלוטין את כושר האיפוק שלי .
היא הציצה בספל הקפה שלו ופניה התכרכמו .
" למה אתה מתעקש לכבות סיגריות בקפה שלך ? "
" המאפרה שלי היתה מלאה . "
" אז נסה לרוקן אותה מדי פעם . "
היא שפכה את תכולת המאפרה אל פח האשפה שלו והוציאה מתוכו את שקית הניילון .
" ואל תשכח שיש לך הערב פורום באוניברסיטה . "
רוזנר הזעיף פנים .
הוא לא שָׂשׂ להשתתף בפורום הזה .
אחד מחברי הפאנל האחרים היה מנהיג אגודת המוסלמים האירופאים , קבוצה שהטיפה בגלוי לאכיפת השריעה באירופה ולהשמדת מדינת ישראל .
מובטח לו ערב בלתי נעים בעליל .
" אני חושש שצרעת פתאומית תמנע את השתתפותי , " אמר .
" הם בכל מקרה יתעקשו שתגיע .
אתה כוכב הערב . "
הוא קם ומתח את גבו .
" אני חושב שאלך לקפה דה דוֹאֶלֶן לשתות קפה ולאכול משהו .
אולי תגידי לכתב של דה טלגרף לפגוש אותי שם ? "
" אתה בטוח שזה צעד נבון , פרופסור ? "
כולם באמסטרדם ידעו שהקפה המפורסם בסטאלסטראט הוא המקום החביב עליו ביותר .
קשה היה שלא להבחין ברוזנר .
עם רעמת שיער לבן ובגדי טוויד מהוהים הוא היה אחד האישים המזוהים ביותר בהולנד .
הגאונים של משטרת הולנד הציעו פעם שישתמש בפומבי באיזו תחפושת בסיסית .
על כך אמר רוזנר שזה כמו לחבוש כובע ולשים שפם מלאכותי להיפופוטם ולקרוא לו הולנדי .
" כבר חודשים לא הייתי בדואלן . "
" זה לא אומר שעכשיו בטוח שם יותר . "
" אני לא יכול לחיות כל הזמן כמו אסיר , סופי . "
הוא הצביע על החלון .
" בייחוד לא ביום כזה .
חכי כמה שאפשר עד הרגע האחרון , ורק אז תגידי לכתב של דה טלגרף היכן אני .
ככה יהיה לי יתרון על פני הג'יהאדיסטים . "
" זה לא מצחיק , פרופסור . "
היא כבר הבינה שלא תצליח לשכנע אותו לא ללכת , והושיטה לו את הטלפון הנייד שלו .
" לפחות קח את זה איתך כדי שתוכל להתקשר אלי במקרה חירום . "
רוזנר שלשל את הטלפון לכיסו ופנה לרדת במדרגות .
במסדרון הכניסה לבש את מעילו וצעיף משי משובח , ויצא החוצה .
משמאלו התרומם צריח הזוידרקירק , מימינו , לאורך חמישים מטר של תעלה צרה וזרועת ספינות קטנות , נמתח גשר עץ מתרומם .
גרוֹאֶנבּוּרגווָאל היה רחוב שקט יחסית לעיר העתיקה :
בלי ברים ובלי בתי קפה , רק מלון אחד קטן עם לא יותר מקומץ דיירים .
ממש מול ביתו של רוזנר נגלה הכיעור היחיד ברחוב , בית דירות מודרני בעל חזית בצבעי לילך ולימון פסטליים .
שלושה צַבָּעים בסרבלים לבנים מוכתמים רבצו בשמש מחוץ לבניין .
רוזנר העיף מבט בשלושה וחקק בזיכרונו את פניהם לפני שפנה לעבר הגשר .
כשמשב רוח פתאומי הניד את ענפי העץ נטולי העלים שלאורך הגדה , עצר רוזנר לרגע כדי להדק את הצעיף סביב צווארו ובהה בענן וֶרמֶרי תפוח שריחף מעל ראשו .
ואז הבחין שאחד הצבעים פוסע במקביל לו מעברה השני של התעלה .
שיער כהה וקצר , מצח שטוח וגבוה , גבות עבותות מעל עיניים קטנות :
רוזנר , שהיה מומחה לפרצופי מהגרים , החליט שמדובר במרוקני מהרי הריף .
הם הגיעו יחד אל הגשר .
רוזנר עצר שוב , הפעם כדי להדליק סיגריה שכלל לא רצה .
משראה שהאיש פנה שמאלה , הוקל לו .
כשנעלם מעבר לפינה פנה רוזנר לכיוון ההפוך , לעבר קפה דואלן .
הוא התנהל לאטו במורד סטאלסטראט , התמהמה ליד חלון הקונדיטוריה האהובה עליו כדי לבחון את ההיצע היומי , נשמר שלא להידרס תחת אופניה של נערה יפה , ואף התעכב לשמוע כמה מילות עידוד מפי מעריץ סמוק פנים .
הוא כבר עמד להיכנס לקפה כשחש משיכה בשרוול מעילו .
בשניות הספורות של שארית חייו התענה במחשבה האבסורדית שהיה יכול למנוע את רציחתו אלמלא נכנע לדחף ולא הסתובב לאחור .
אבל הוא הסתובב , כי זה מה שעושה אדם באמסטרדם ביום מרהיב של דצמבר כשמישהו זר קורא לו ברחוב .
את האקדח ראה רק במעורפל .
היריות הדהדו ברחוב הצר כמו אש תותחים .
הוא התמוטט על המדרכה וצפה חסר אונים ברוצחו ששלף סכין ארוכה מתוך הסרבל שלו .
השחיטה היתה טקסית , ממש כפי שציווּ האימאמים .
איש לא התערב בנעשה - אין פלא , חשב רוזנר , התערבות הלוא נחשבת חוסר סובלנות - ואיש לא העלה בדעתו לסעוד אותו כששכב שם גוסס .
רק הפעמונים דיברו אליו .
כנסייה בלי מאמינים , הם כמו אמרו , בעיר בלי אלוהים .

עכשיו שבת , השמונה-עשר במרס , ואני יושב בבית הקפה המלא עד אפס מקום של נמל התעופה פורט לוֹדֶרדֵייל , ואת ארבע שעות ההמתנה בין הרגע שבו היה עלי לעזוב את ספינת התענוגות לבין שעת ההמראה שלי לשיקגו אני מעביר בניסיון לארגן לעצמי מין קולאז' חושי היפנוטי של כל מה שראיתי ושמעתי ועשיתי כפועל יוצא של המשימה העיתונאית שזה עתה הסתיימה .
ראיתי חופי סוכרוזה ומים בצבע כחול עז מאוד .
ראיתי חליפה אדומה עם דשים מתנפנפים .
הרחתי את הריח שמדיף קרם שיזוף כשהוא מרוח על 9500 קילו של בשר חם .
פנו אלי בתואר " " Mon בשלוש ארצות שונות .
צפיתי בחמש מאות אמריקאים משכבת העלית רוקדים " אלקטריק סלַייד " .
ראיתי שקיעות שנראו כמו עיבוד מחשב וירח טרופי שדמה יותר למין לימון מגודל מידלדל מאשר לירח-האבן המוכר והחביב , ירח ארצות הברית שאליו אני רגיל .
הצטרפתי ( לרגע קל ) לשורת רוקדי קוֹנגה .
אני חייב לומר שבמשימה הזאת פעל , לתחושתי , מעין עיקרון פּיטֶרי .
מגזין יוקרתי מסוים מהחוף המזרחי שלח אותי בשנה שעברה בלי הנחיות מוגדרות לכתוב משהו מַסָּאִי על יריד מדינתי רגיל ושגרתי והיה מרוצה מהתוצאות .
עכשיו מציעים לי את הדובדבן שבקצפת , משימה טרופית מעוטת דגשים והנחיות באותה מידה .
אבל הפעם נוספה תחושת לחץ חדשה :
סך כל ההוצאות ביריד המדינתי היה 27 $  לא כולל משחקי מזל .
הפעם שלפו " הַרפֶּר'ס " מכיסם מעל 3000 $  עוד לפני שראו אפילו תיאור תמציתי מוחשי אחד .
הם חזרו ואמרו –  בטלפון , בשיחות ספינה-יבשה , בסבלנות רבה –  לא להילחץ .
הם קצת מיתממים , לדעתי , האנשים האלה מהמגזין .
הם אומרים שכל מה שהם רוצים זה מין גלויה חווייתית גדולה –  סע , תחרוש את הקריביים בסטייל , תחזור , תספר מה ראית .
ראיתי הרבה אוניות לבנות ממש גדולות .
ראיתי להקות דגיגים עם סנפירים זוהרים .
ראיתי פאה נוכרית על ראשו של נער בן שלוש-עשרה .
( הדגים הזוהרים אהבו להתגודד בין גוף האונייה שלנו לבין הבטון של הרציף , בכל מקום שבו עַגָנו ) .
ראיתי את חופה הצפוני של ג'מייקה .
ראיתי והרחתי את כל 145 החתולים בתוך " בית ארנסט המינגווי " בקִי וֶוסט , פלורידה .
עכשיו אני יודע מה ההבדל בין בינגו רגיל לבינגו-פרס , ומה זה אומר כשהקופה בבינגו היא " כדור שלג " .
ראיתי מצלמות וידאו שנזקקו ממש לעגלת שינוע ; ראיתי מזוודות פלואורסצנטיות ומשקפי-שמש פלואורסצנטיים ומשקפי-צבט פלואורסצנטיים ומעל לעשרים סוגים של כפכפי גומי .
שמעתי תופי פלדה ואכלתי רכיכות מטוגנות בבלילה וצפיתי באישה בשמלה כסופה וצמודה מקיאה בקשת בתוך מעלית זכוכית .
הצבעתי על התקרה לפי הקצב , למקצב ה-2 : 4 של אותה מוזיקת דיסקו בדיוק שלקצבה שנאתי להצביע על התקרה ב-1977 .
למדתי שיש עצמות של כְּחול מעבר לכחול עז מאוד-מאוד .
אכלתי אוכל רב ומשובח יותר משאי-פעם אכלתי בחיי , ואת האוכל הזה אכלתי במהלך שבוע שבו למדתי גם מהו ההבדל בין " היטלטלות " לבין " התנדנדות " בים רוגש .
שמעתי קומיקאי מקצועי אומר לחבורת נוסעים , בלי אירוניה , " אבל ברצינות " .
ראיתי חליפות מכנסיים נשיות בצבע פוּקסיה וז'קטים ספורטיביים בצבע ורוד-וֶסֶת וטריינינגים בצבע אדום-סגול ומוקסינים לבנים שנעלו אותם בלי גרביים .
ראיתי דילֶריות בְּלֶקג'ק מקצועיות יפות כל-כך שבא לך לרוץ אל השולחן שלהן ולבזבז את כל כספך , עד הפרוטה האחרונה , על משחק בלקג'ק .
שמעתי אזרחים אמריקאים בוגרים משכבת העלית שואלים בדלפק קשרי-אורחים אם צלילה עם שנורקל מחייבת הירטבות , אם הצליפה בסקיטים נערכת בחוץ , אם הצוות לן על האונייה ובאיזו שעה מוגש מזנון חצות .
עכשיו אני יודע מה ההבדל בין הרכבו של הקוקטייל " פטמה חלקלקה " לזה של " קורקבן פלומתי " .
אני יודע מה זה " קוֹקוֹ לוֹקוֹ " .
במשך שבוע תמים הייתי מושאם של 1500 חיוכים מקצועיים .
נשרפתי והתקלפתי פעמיים .
צלפתי בסקיט מעל הים .
האם לא די בכך ?
בשעתו לא נראה שדי בכך .
חשתי את כל כובד משקלם האריגי של שמים סובּטרופיים .
תריסר פעמים ניתרתי לשמע קול נפיחת-האֵלים המפוצץ של צופר ספינת התענוגות .
קלטתי את העקרונות הבסיסיים של משחק המָא-ג'ונג , ראיתי חלק מתחרות ברידג' בת יומיים , למדתי להדק אפודת הצלה מעל טוקסידו והפסדתי במשחק שח לילדה בת תשע .
( בעצם צלפתי בכיוון הסקיט מעל הים ) .
התמקחתי על כל-מיני קשקושים עם ילדים שסובלים מתת-תזונה .
עכשיו אני מכיר כל הצדקה וכל תירוץ שניתן להעלות על הדעת להוצאה של יותר מ-3000 $  על שיט בקריביים .
נשכתי שפתיים ודחיתי מריחואנה ג'מייקנית מג'מייקני אמתי .
פעם אחת ראיתי , הרחק למטה מעבר למעקה הסיפון העליון , במרחק-מה מצדו הימני האחורי של גוף האונייה , משהו שהיה לדעתי סנפיר אופייני של כריש ראש-פטיש שהתברבר בגלל השובל הניאגרי של הטורבינה הימנית .
שמעתי –  ואין בכוחי לתאר –  מוזיקת מעליות בסגנון רֶגאי .
למדתי מה זאת אומרת לפחד מהאסלה שלך .
רכשתי " רגלי ים " שהסתגלו לטלטולים ועכשיו אני מעוניין להיפטר מהן .
טעמתי קוויאר והסכמתי עם הילד הקטן שישב לידי שזה :
איכסה .
עכשיו אני מבין את המושג " פטוּר ממכס " .
עכשיו אני יודע מהי מהירות השיוט המקסימלית של ספינת טיולים במונחי קשר .
אכלתי שבלולים , ברווז , אלסקה אפויה , סלמון עם שוּמר , שקנאי ממרציפן ואומלט שאמור היה להכיל כמויות מזעריות של כמהין אטרוסקי .
שמעתי אנשים בכיסאות נוח אומרים במלוא הרצינות שזה לא החום אלא הלחות .
כמו שהובטח לי מראש , פינקו אותי –  ביסודיות ובמקצועיות .
כשהייתי שרוי במצבי-רוח קודרים התבוננתי ותיעדתי כל סוג של אדמומית , התקרנות , נגע קדם-מלנומי , כתם כבד , אקזמה , יבלת-עור , ציסטה חזזיתית , כרס בולטת , צלוליטיס ירכי , דליות , הזרקת קולגן וסיליקון , צביעת שיער גרועה , השתלות שיער שנכשלו –  כלומר , ראיתי הרבה אנשים כמעט עירומים שהייתי מעדיף לא לראותם כמעט עירומים .
הרגשתי עגמומיות שכמוה לא הרגשתי מאז גיל ההתבגרות ומילאתי כמעט שלוש מחברות בניסיון להבין אם זה הם או רק אני .
פיתחתי וטיפחתי טינה שיש לה פוטנציאל להימשך חיים שלמים כלפי מנהל המלון של האונייה –  מר דֶרמָטיס , שמכאן ואילך ייקרא שמו מר דֶרמָטיטיס –  הערכה הגובלת בהערצה למלצר שלי , והייתי דלוק אש על החדרנית בחלק שלי במסדרון השמאלי של סיפון 10 , הלוא היא פֶּטרה בעלת גומות-החן והמצח הרחב והכן , שתמיד לבשה בגדי אחות לבנים , מעומלנים ומרשרשים והדיפה את ריח הארזים הנורבגיים של נוזל החיטוי שקרצפה בו חדרי אמבטיה , זו שניקתה את תאי עד צאת נשמתו לפחות עשר פעמים ביום אך מעולם לא נתפסה בעת פעולת הניקוי עצמה –  דמות שניחנה בקסם אישי שריר ומופלא , ושבהחלט ראויה לגלוית דואר שתוקדש רק לה .
______________________

[ 1 ] המתרגמת :
skeetshooting –  ספורט קליעה שבו המטרות הן צלחות חרס שמועפות באוויר .
( ההערות האחרות הן של המחבר . )
[ 2 ] ( אף-על-פי שמעולם לא הוברר לי מה זה בדיוק קשר ) .
[ 3 ] איפשהו הוא קיבל את הרושם שאני עיתונאי-חוקר ולא היה מוכן לאפשר לי לראות את מטבח האונייה , את הגשר , את סיפוני הצוות , כלום , או לראיין מי מן הצוות או מן העובדים באופן רשמי , והוא הרכיב משקפי-שמש בִּפְנים , ענד כותפת , ושוחח ממושכות בטלפון ביוונית בזמן ששהיתי במשרדו לאחר שוויתרתי על חצי-גמר הקריוקי בטרקלין הרנדווּ לצורך פגישה מיוחדת אתו ; אני מאחל לו רק רע .


הניצחון על הריקבון הקדמוני של הים
התקרית המסוימת הזאת נכנסה למהדורות החדשות בשיקגו .
כמה שבועות לפני שיצאתי בעצמי לשיט התענוגות , ביצע נער בן 16 קפיצת ברודי ( 1 ) מן הסיפון העליון של מגה־אונייה - נדמה לי שמאונייה של “ קרניבל ”  או של “ קריסטל ”  - התאבדות .
גרסת החדשות סיפרה על אהבה נכזבת של מתבגר , רומן הפלגה שהשתבש וכו ’ .
אני חושב שחלק מהעניין היה משהו אחר , משהו שאין שום מצב שסיפור חדשותי אמיתי יוכל לכסות .
בשיט תענוגות להמונים יש משהו עצוב ללא־נשוא .
כמו רוב הדברים העצובים ללא־נשוא , נדמה שהגורמים לו חמקמקים ומורכבים להפליא ותוצאתו פשוטה :
על סיפון הנדיר - בעיקר בלילה , כשהכיף המובנה פסק וכל החיזוקים ורעשי העליצות נדמו - הרגשתי ייאוש .
המילה נשחקה מרוב שימוש ונעשתה נדושה , ייאוש , אבל זו מילה רצינית ואני משתמש בה ברצינות .
בשבילי היא מציינת תערובת פשוטה - כמיהה מוזרה למוות שמשולבת בתחושה מרסקת של קטנותי ואפסותי המתגלמת בפחד מפני המוות .
אולי התחושה הזאת קרובה למה שאנשים מכנים אימה או חרדה .
אבל היא לא זהה לדברים האלה , לא לגמרי .
היא דומה יותר לרצון למות כדי לברוח מההרגשה הקשה מנשוא שבה אני נהיה מודע לכך שאני קטן וחלש ואנוכי ובלי כל צל של ספק הולך למות .
היא הרצון לקפוץ לים .
אני צופה שהעורך יחתוך את זה , אבל אני חש צורך לתת קצת רקע .
אני , שעד השיט הזה מעולם לא הפלגתי באוקיינוס , תמיד קישרתי את האוקיינוס עם אימה ומוות .
כשהייתי ילד נהגתי לשנן נתונים על אירועים קטלניים הקשורים בכרישים .
לא סתם תקיפות .
אירועים קטלניים .
קטילתו של אלברט קוגלר ליד בייקר ביץ ’ , קליפורניה , ב – 1959 ( כריש לבן ענק ) .
הסעודה שערכו הכרישים במפגש עם סיירת הקרב אינדיאנפוליס סמוך לפיליפינים ב – 1945 ( מינים שונים , המומחים משערים שבעיקר כרישי נמר וכרישים כחולים ) ; ( 2 ) סדרת האירועים ב – 1916 באזור מאטאואן/ספרינג ליק , ניו ג ’ רזי , שבה נקבע מספר הקורבנות הגבוה ביותר שיוחס אי פעם לכריש אחד ( שוב לבן ענק ; הפעם הם לכדו עמלץ לבן במפרץ רייריטן , ניו ג ’ רזי , ומצאו בקיבתו חלקי גוף אדם ( אני יודע אילו חלקים , ושל מי ) ) .
כתלמיד יצא לי לכתוב שלושה חיבורים נפרדים על חלק “ הניצול ”  ב ” מובי דיק ” , הפרק שבו פיפ , נער הסיפון , נופל לים ודעתו נטרפת עליו מן המרחב העצום והריק שהוא מוצא את עצמו צף בתוכו .
וכעת , כשאני מלמד בבית ספר , אני תמיד מלמד את “ הסירה הפתוחה ” , הסיפור המחריד מאת קריין , וחוטף קריזה כשהילדים חושבים שהסיפור משעמם או רואים בו סיפור הרפתקאות קליל ; אני רוצה שירגישו אותה אימה חודרת עצמות מן האוקייני שאני עצמי תמיד הרגשתי , את תחושת האוקיינוס כנאדה קמאי , תהומי , המאוכלס ביצורים מקרקרים , חדי שיניים , שמתרוממים לעומתך בקצב של נפילת נוצה .
בכל אופן , מכאן פטיש הכרישים האטביסטי , שאני חייב להתוודות שלאחר שהודחק תקופה ארוכה חזר ביתר שאת בשיט התענוגות הזה , ( 3 ) ושעשיתי עניין כזה גדול מהסנפיר הגבי ( האפשרי ) היחיד שראיתי מעבר למעקה הימני של האונייה , עד ששכניי לשולחן מס ’  64 בארוחת־הערב נאלצו לבסוף להגיד לי , בעדינות ככל האפשר , שאשתוק כבר בעניין הסנפיר .

לדעתי אין זה מקרה ששיטי תענוגות 7 לק ( 7 לילות בקריביים ) מושכים בעיקר אנשים קשישים .
איני מתכוון לזקנים מופלגים אלא לבני 50 פלוס , שהמוות בשבילם כבר אינו מושג מופשט .
רוב הגופים החשופים שיכולת לראות ברחבי הנדיר בשעות היום היו בשלבים שונים של התפוררות .
והאוקיינוס עצמו ( שלטעמי היה מלוח כמו הגיהנום , בדרגת מליחות של נוזל גרגור להרגעת כאב גרון , ושהרסס שלו מאכל כל כך שאצטרך כנראה להחליף את אחד מצירי הרקה במשקפיים שלי ) , כך התברר , הוא ביסודו של דבר מנוע אחד עצום של ריקבון .
מי ים מאכלים כלי שיט במהירות מדהימה - מעלים בהם חלודה , מקלפים צבע , מסירים לכה , מעמעמים ברק , מכסים גופי אוניות בבלוטי־ים ובגושי אצות ובנזלת ימית קלושה המצויה בכל מקום ונראית כמו המוות בהתגלמותו .
ראינו כמה זוועות אמיתיות עוגנות בנמל , ספינות מקומיות שנראו כאילו טבלו אותן בתערובת של חומצה וחרא , מרוחות בשכבת חלודה וריר , שהנוזל שבתוכו הן צפות הוא שהשחית אותן .
לא כך אוניות המגה־קווים .
אין זה מקרה שכולן לבנות ונקיות כל כך , שכן הן נועדו בבירור לייצג את הניצחון הקלוויניסטי של ההון והתיעוש על פעולת הריקבון הקדמונית של הים .
על הנדיר היה גדוד שלם של בחורים קטנים , צנומים ומגוידים מן העולם השלישי שהסתובבו באונייה בסרבלים כחולים וסרקו אותה כדי למצוא ריקבון ולהתגבר עליו .
הסופר פרנק קונרוי , שמסת־פרסומת קטנה ומשונה מפרי עטו מופיעה בפתח חוברת ה7לק מטעם חברת “ סלבריטי ” , מספר איך “ הניסיון למצוא פיסת משטח מבריק שהתעמעמה , מעקה סדוק , כתם על סיפון העץ , כבל רפוי או כל דבר אחר שאינו לגמרי טיפ־טופ הפך לאתגר אישי שלי .
בסופו של דבר , לקראת סוף הטיול , מצאתי כנן ( 4 ) עם כתם חלודה בגודל חצי־דולר בצד הפונה לים .
שמחתי על גילוי הפגם הקטן הזה הופרעה , בעודי עומד שם , על ידי איש צוות שהגיע עם רולר ודלי של צבע לבן .
צפיתי בו כשכיסה את המנוף כולו בשכבת צבע טרי והסתלק במנוד ראש ” .
העניין הוא כזה :
חופשה היא הפוגה באי־נעימות , ומאחר שמודעות למוות ולריקבון אינם נעימים , אפשר היה לתהות על כך שהחופשה החלומית האולטימטיבית של אמריקאים כרוכה דווקא בהטלתם לתוך מנוע קמאי אדיר של מוות וריקבון .
אבל בשיט תענוגות 7 לק מעודדים אותנו במיומנות לפתח פנטזיות שונות של ניצחון על מוות וריקבון כאלה בדיוק .
דרך אחת “ לנצח ”  היא באמצעות משטר קשוח של שיפור עצמי ; והתחזוקה האמפטמינית של הנדיר על ידי אנשי הצוות היא אנלוגיה בוטה לייפוי אישי :
דיאטה , התעמלות , תוספי מגה־ויטמינים , ניתוחים קוסמטיים , סמינרים לניהול זמן של חברת “ פרנקלין קווסט ”  וכו ’ .
אבל יש גם מוצא נוסף ביחס למוות .
לא ייפוי , אלא פיתוי .
לא עבודה מאומצת , אלא משחק מאומץ .
הפעילויות , המסיבות , החגיגות , הרינה והצהלה הבלתי־פוסקות של ה7לק , האדרנלין , הריגוש , הגירוי .
כל אלה גורמים לך להרגיש תוסס , חי .
הם גורמים לך להרגיש שקיומך אינו מוטל בספק .
( 5 ) אופציית המשחק המאומץ מבטיחה לאו־דווקא התעלות מעל אימת המוות , אלא לכל היותר את החרשתה :
“ כשאתה מבלה וצוחק עם החברים שלך ( 6 ) בטרקלין אחרי ארוחת הערב , אתה מציץ בשעון ומעיר שעוד מעט תתחיל ההופעה ...
כשהמסך יורד אחרי תשואות הקהל , נושא השיחה בין בני לווייתך ( 7 ) הוא ‘ מה עכשיו ? ’  אולי ביקור בקזינו או קצת ריקודים בדיסקו ?
אולי כוסית שקטה בפיאנו־בר או טיול על הסיפון לאור הכוכבים ?
אחרי דיון באופציות השונות כולם מסכימים :
‘ גם וגם וגם ! ’”

דנטה זה לא , אבל למרות זאת חוברת ה7לק מטעם “ סלבריטי קרוזס ”  היא חתיכת פרסומת עוצמתית ומחוכמת .
החוברת היא בגודל מגזין , כבדה ומבריקה , מעוצבת יפה , הטקסט מאוזן בתצלומים באיכות אמנותית המציגים את פניהם השזופות של זוגות ( 8 ) משכבת העלית , המקובעות במעין העוויה פעורת־פה של הנאה .
כל המגה־קווים מנפיקים חוברות , ובעיקרון ניתן להחליפן זו בזו .
החלק האמצעי של החוברות מפרט את החבילות השונות והמסלולים השונים .
7 לק בסיסי יוצא למערב הקריביים ( ג ’ מייקה , גרנד קיימן , קוסומל ) או למזרח הקריביים ( פוארטו ריקו , איי הבתולה ) , או למשהו שנקרא “ עומק הקריביים ”  ( מרטיניק , ברבדוס , מיירו ) .
יש גם “ חבילות קריביים אולטימטיביות ”  של 10 או 11 לילות , שמגיעות כמעט לכל קו־חוף אקזוטי בין מיאמי לתעלת פנמה .
הנוסח הסטנדרטי שמופיע לקראת סוף החוברות תמיד מפרט מחירים , ( 9 ) ענייני דרכונים , נוהלי מכס , אזהרות .
אבל החלק הראשון של החוברות האלה הוא זה שבאמת תופס אותך , התצלומים וההמלצות המצוטטות באותיות מוטות מ ” פודור קרוזס ”  ומ ” ברליץ ” , המיזנסצנות החלומיות והפרוזה המתפעמת .
החוברת של “ סלבריטי ” , היא באופן מיוחד , נועדה להזיל ריר בכמויות .
יש בה אמרות קטנות שמודפסות באופסט , במסגרות זהב , שאומרות דברים כמו ההתענגות באה בקלות , וגם ההירגעות נעשית טבע שני , או המתח הוא זיכרון רחוק .
וההבטחות האלה מצביעות על הסוג השלישי של ההתעלות־מעל־האימה־והמוות שהנדיר מציעה , התעלות שאינה דורשת לא עבודה ולא משחק , השידול שהוא המקל והגזר האמיתיים של ה7לק .
- - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - - -
1 . המתרגמת :
כינוי לפעלול נועז , על שמו של סטיב ברודי , שב – 1885 התרברב שיצליח לקפוץ מגשר ברוקלין .
ברודי נשאר בחיים .
2 . אני כותב זאת מן הזיכרון .
איני זקוק לספר .
אני עדיין יכול לנקוב בשמו של כל אחד מנספי אינדיאנפוליס שזכה לתיעוד , כולל כמה מספרים אישיים וערי מגורים ( מאות גברים נספו , 80 קוטלגו כ ” פגיעת כריש ” , 7 – 10 באוגוסט 1945 ; זמן קצר קודם לכן פרקה אינדיאנפוליס באי טיניאן את פצצת “ ליטל בוי ” , שבהמשך הוטלה על הירושימה , כפי שמציינים חובבי האירוניה .
רוברט שו בתפקיד קווינט שיחזר את האירוע כולו בסרט “ מלתעות ”  מ – 1975 , סרט שהיה לי , כפי שאתם יכולים לתאר לעצמכם , מעין פורנו־פטישיסטי בגיל 13 ) .
3 . ועלי להתוודות שממש בערב הראשון של ה7לק על הנדיר שאלתי את הצוות של מסעדת חמשת הכוכבים קאראוול אם יש אפשרות לקבל דלי של נטפי שומן ונוזלים מהבשר של ארוחת הערב כדי שאוכל להטילם מעבר למעקה הסיפון העליון כפיתיון לכרישים , ושהבקשה הזאת נתפסה אצל כולם , מרב־המלצרים ומטה , כמטרידה ואולי אפילו מופרעת והתבררה כצעד מוטעה מאוד מבחינה עיתונאית , וזאת משום שאני כמעט בטוח שרב־המלצרים מסר את פיסת המידע המטרידה הזאת למר דרמטיטיס ושזו היתה סיבה רצינית לכך שנמנעה ממני גישה לדברים כמו מטבח האונייה , מה שגרע מרוחב היריעה החושי של מאמר זה ( הבקשה הזאת גם חשפה את התפיסה הלקויה שהיתה לי בנוגע לעצם גודלה של הנדיר :
12 סיפונים ו – 50 מטרים גובה .
עד שהיו פוגעים במים , נטפי השומן ונוזלי הבשר היו מתמוססים לכדי מי־קולון אדמדמים קלושים , שריכוז הדם שבהם לא היה בו כדי למשוך או להלהיב כריש רציני , שהסנפיר שלו , מגובה כזה , ממילא היה נראה בוודאי כמו נעץ .
4 . ( ככל הנראה מעין הרמה ימית , כמו גלגלת על סטרואידים )
5 . על כל סיפון , בכל מעלית או צומת של הנדיר , מוצגים מאות - פשוטו כמשמעו - מפות של האונייה בחתכי רוחב , שעל כל אחת מהן נקודה אדומה ולידה כיתוב אתה נמצא כאן - ודי מהר אתה מבין שהשלטים האלה מוצגים לאו־דווקא לצורך התמצאות אלא כאיזשהו חיזוק משונה .
6 . הכיתוב בחוברות מאזכר ללא הרף את ה ” חברים ” ; העובדה שאיש מן הנוסעים לא נשאר לבדו אף לרגע היא חלק מאותה הבטחה למפלט מפני אימת המוות .
7 . מה אמרתי לכם ?
8 . בחוברת הזאת תמיד מופיעים זוגות , ואפילו בתמונות קבוצתיות - אלה תמיד קבוצות של זוגות .
לא הצלחתי להשיג שום חוברת של שיט פנויים־פנויות , אבל המחשבות מתגלגלות .
במוצ ” ש הראשון היה “ מפגש פו ” פ ”  ( כך במקור ) על הנדיר , שהתקיים בסקורפיו דיסקו של סיפון 8 , ואחרי שעה של היפנוזה עצמית ותרגילי נשימה התעשתי והלכתי אליו , אבל אפילו המפגש הזה היה מורכב מ – 75% זוגות קבועים , ובקרב חבורת הפנויים־פנויות שלנו , המעטים מבינינו שהיו מתחת לגיל 70 , נניח , נראו כולם קודרים ותחת היפנוזה־עצמית , וכל העסק היה כזה שממש בא לך לחתוך את הוורידים , ואני התחפפתי אחרי חצי־שעה כי עמדו להקרין בטלוויזיה את “ פארק היורה ”  באותו ערב , ולא הספקתי עדיין להסתכל בכל לוח השידורים ולראות ש ” פארק היורה ”  יוקרן כמה עשרות פעמים במהלך השבוע .
9 . בין 2,500 דולר ל – 4,000 דולר לערך במגה־אוניות של שוק ההמונים , כמו הנדיר , אלא אם כן אתם רוצים סוויטה נשיאותית עם צוהר , בר משקאות מצויד , מאוורר כפות־דקל אוטומטי וכו ’ , מה שמכפיל את המחיר .
2 .
שמו של המלצר של שולחן 64 , כפי שכבר ציינתי , הוא טיבור .
בלב אני מכנה אותו הטיבסטר אבל אף פעם לא בקול רם .
טיבור פירק למעני את הארטישוקים ואת הלובסטרים ולימד אותי שעשוי־טוב־טוב־על־האש אינה דרגת הבישול היחידה שבה בשר ערב לחך .
אני מרגיש שדי נקשרנו .
הוא בן 35 , גובהו בערך מטר ו – 60 והוא שמנמן , ותנועותיו ניחנות בחסכנות הציפורית האופיינית לגברים קטנים , שמנמנים וחינניים .
באשר לתפריט , טיבור מייעץ וממליץ אך לעולם לא באותה יוהרה שתמיד משניאה עלי את המלצרים הגסטרו־פדנטיים במסעדות יוקרה .
טיבור תמיד נוכח בלי להיות מעושה או כפייתי ; הוא טוב וחם וכיפי .
אני אוהב אותו , אפשר להגיד .
עיר מגוריו היא בודפשט ויש לו תואר מתקדם בניהול מסעדות מאוניברסיטה הונגרית שאת שמה לא ניתן לבטא .
אשתו שם בבית בהריון עם ילדם הראשון .
הוא המלצר הראשי בשולחנות 64 – 67 בכל שלוש הארוחות .
הוא יכול לשאת שלושה מגשים ביד יציבה ולעולם אינו נראה לחוץ או מתוח כפי שנראים רוב המלצרים הרב־שולחניים .
הוא נראה כמי שאכפת לו .
פניו עגולות ומחודדות גם יחד , וורדרדות .
הטוקסידו שלו לא מתקמט אף פעם .
ידיו רכות וורודות , ועור מפרק האגודל שלו אינו מקומט , כמו מפרק האגודל של ילד קטן .
נשות שולחן 64 השוו את מראהו החמוד של טיבור לכפתור .
אבל למדתי לא להניח למראה החמוד שלו לשטות בי .
טיבור הוא מקצוען .
מחויבותו לשמש דוגמה אישית למחויבות הפנאטית של הנדיר למצוינות היא הדבר האחד שביחס אליו הוא לא מפגין שום חוש הומור .
אם תעשה איתו צחוק בתחום הזה הוא יחוש כאב ולא יעשה שום מאמץ להסתיר זאת .
ראו למשל את הערב השני , יום ראשון , בארוחת הערב :
טיבור סבב סביב השולחן ושאל כל אחד מאיתנו איך היתה המנה העיקרית , וכולנו התייחסנו לכך כאל אחת מאותן שאלות סתמיות של מלצרים וכולנו חייכנו בסתמיות ובלענו את מה שבפינו ואמרנו בסדר , בסדר - וטיבור נעצר לבסוף והביט בנו בהבעה כאובה ושינה קלות את גון הקול שלו כדי שיהיה ברור שהוא פונה אל השולחן כולו :
“ בבקשה .
אני שואל כל אחד :
יש מצוין ?
בבקשה .
אם יש מצוין , אתם להגיד ואני שמח .
אם לא יש מצוין , בבקשה :
לא להגיד מצוין .
תנו לי לתקן .
בבקשה ” .
לא היו כל יוהרה או נוקדנות בפנייתו אלינו .
הוא פשוט התכוון לכל מילה .
הבעת פניו לבשה עירום־תינוקות , ושמענו אותו , ושום דבר לא היה עוד סתמי .
וויטק הזכור לטוב , הפולני הממושקף גבה הקומה , בן 22 ומתנשא לגובה שני מטרים לפחות , עוזר המלצר של שולחן 64 - הממונה על מים , אספקת לחם וסילוק פירורים ומשתמש במטחנה ענקית כדי לזרות פלפל פחות או יותר על כל דבר שאינך רוכן קדימה מעליו ומסתיר אותו בפלג גופך העליון - וויטק הזכור לטוב עובד אך ורק עם טיבור , ויש להם מחול מינואט מסובך של שירות שהכוריאוגרפיה שלו מחושבת עד לפירואט האחרון , והם משוחחים זה עם זה בשקט בגרמנית פידג ’ ין בגרסה סלאבית שאפשר לראות שהתפתחה מתוך אינספור דיונים מקצועיים שקטים ; ואפשר לראות שוויטק מעריץ את טיבור ממש כמונו .
הבוקר הטיבסטר עונב עניבת פרפר אדומה ומדיף ריח דק של שמן אלגום .
המחזור הראשון של ארוחת הבוקר הוא הזמן הטוב ביותר להיות בסביבתו , שכן אז הוא אינו עסוק מאוד ואפשר לפתוח איתו בשיחה קלה בלי שייראה סובל על שהוא מזניח את חובותיו .
הוא לא יודע שאני נמצא על הנדיר כפסאודו־עיתונאי .
איני יודע בדיוק למה לא סיפרתי לו - איכשהו אני חושב שזה היה עלול להקשות עליו .
בזמן השיחה במחזור הראשון של ארוחת הבוקר אני אף פעם לא שואל אותו על “ סלבריטי קרוזס ”  או על הנדיר , ( 1 ) לא מתוך כבוד לצווים המושתנים של מר דרמטיטיס אלא משום שאני מרגיש שהייתי פשוט מת אילו טיבור היה מסתבך בגללי .
השאיפה של טיבור היא לחזור יום אחד לבודפשט ( 2 ) לתמיד , ובחסכונות מן הנדיר לפתוח מעין בית קפה מטיפוס עיתונים־וברט , עם שולחנות על המדרכה , שמתמחה במשהו שנקרא מרק דובדבנים .
בהתחשב בכך , בעוד יומיים בפורט לודרדייל אני עומד להעניק לטיבסטר תשר גדול בהרבה משלושת הדולרים המומלצים ליום , ( 3 ) ולאזן את ההוצאה הכללית בתשר נמוך באופן רדיקלי הן לרב־המלצרים המאיים נטול השפתיים והן למלצר היינות הציילוני שלנו , המצמרר בחלקלקותו , שהשולחן שלנו העניק לו פה אחד את התואר “ נשר הקטיפה ” .

9 המוות אינו הסוף
המשורר האמריקני בן החמישים ושש , חתן פרס נובל , משורר
שנודע בחוגים הספרותיים האמריקניים כ"משורר של משוררים "
ולפעמים פשוט כ"המשורר " , שכב בחוץ על הדֶק , חשוף חזה , עודף
משקל מתון , בכיסא נוח נטוי חלקית , בשמש , קורא , חצי פרקדן ,
עודף משקל מתון אך לא חמור , זוכה פרס " נַשׁוֹנַל בּוּק " פעמיים ,
פרס " נשונל בוק קריטיקס סֶרקְל " , פרס " לַמוֹנְט " , שני מענקים
מה"נשונל אֶנדָאוּמֶנט פור דה אַרטְס " , " פְּרִי דֶה רוֹם " , חבר ב"לָאנֶן
פָאוּנדֵיישְׁן " , בעל " אות מַקדָאוּוֶל " ומקבל מענק המִחייה ע"ש
מילדרד והרולד סְטרוֹס מטעם ה"אמריקן אקדמי אנד אינסיטיוּט אוף
אַרטְס אנד לֶטֶרס " , נושא בתואר נשיא אמריטוס של ארגון היוצרים
הבינלאומי PEN , משורר ששני דורות נפרדים של אמריקנים הכתירו
אותו כקול של דורם , בן חמישים ושש עכשיו , שוכב לו בבגד ים
XL לא רטוב של המותג ספידו בכיסא נוח מקנבס שניתן להטותו
שלב־שלב , על דֶק מרוצף ליד הברֵכה הביתית , משורר שהיה בין
עשרת האמריקנים הראשונים שקיבלו " מענק גאונות " מקרן " ג'ון
וקתרין ט .
מק'ארתור " היוקרתית , אחד משלושת האמריקנים זוכי
פרס נובל לספרות שעודם בחיים , 1.72 מ' , 82 ק"ג , חום/חום , קו
השיער נסוג בדרך פתלתלה עקב קבלה/דחייה בלתי עקבית של
השתלת תוספות שיער בשיטות שונות , הוא ישב , או שכב —  ואולי
מוטב לדייק ולומר פשוט " התפרקד " —  בבגד ים ספידו שחור ליד
הברכה הפרטית דמוית הכליה , 1 על דֶק הברכה המרוצף , בכיסא
נוח נישא שגבו מוטה עכשיו ארבע נקישות לזווית בת 35 º  ביחס
לאריחי המוזאיקה של הדֶק , ב־ 10:20 בבוקר ב־ 15 במאי 1995 ,
המשורר שבכל ההיסטוריה של הספרות היפה האמריקנית תופס
את המקום הרביעי במספר ההיכללויות באנתולוגיות , ליד שמשייה
אבל לא ממש בצל השמשייה , קורא במגזין ניוזוויק , 2 ומשתמש
בתפיחה הצנועה של בטנו כבתמיכה משופעת למגזין , וגם נועל
כפכפים , יד אחת מאחורי ראשו והאחרת מושטת הצִדה ונגררת על
הפיליגרן בגוני חום־אפרפר ואוכְרָה של אריחי הקרמיקה הספרדית
היקרה , מפעם לפעם מרטיב אצבע כדי להפוך דף , מרכיב משקפי־
שמש אופטיים שעדשותיהם טופלו בתהליך כימי כך שיכהו ביחס
פְרַקְציונלי לעצמת הבוהק באור שאליו הן נחשפות , עונד על היד
הנגררת שעון באיכות ובמחיר בינוניים , כפכפי גומי מלאכותי על
כפות רגליו , קרסוליו משוכלים והברכיים פשוקות קלות , השמים
חפים מענן ומזדהרים בעוד שמש הבוקר נעה למעלה וימינה , מרטיב
אצבע לא ברוק או בזיעה אלא בהתעבות הכפורית שעל הכוס הצנומה
של תה קר אשר מונחת לה כעת ממש על גבול הצל שגופו מטיל
בחלק העליון השמאלי של הכיסא ושיהיה עליו להזיזהּ כדי שתישאר
בצל הקריר הזה , מעביר אצבע בעצלתיים במורד הכוס לפני שהוא
מביא בעצלתיים את האצבע הלחה אל הדף , מפעם לפעם הופך את
דפי גיליון 19 בספטמבר 1994 של מגזין ניוזוויק , קורא על הרפורמה
במערכת הבריאות האמריקנית ועל הטיסה הטראגית מספר 427 של
חברת USAir , קורא תקציר של ספרי העיון הפופולריים אזור חם
והמגפה הקרבה וביקורת אוהדת עליהם , לפעמים הופך כמה דפים
ברצף ,
מרפרף על מאמרים ותקצירים מסוימים , משורר אמריקני רב־
מוניטין שבעוד ארבעה חודשים יחול יום הולדתו החמישים ושבעה ,
משורר שהמתחרה העיקרי של ניוזוויק , המגזין טיים , כינה אותו
בדרך די אבסורדית " הדבר הקרוב ביותר לבן־אלמוות ספרותי אמיתי
שחי היום " , שוקיו כמעט בלי שיער , הצל האליפטי של השמשייה
הפתוחה מתהדק קלות , הגומי המלאכותי של הכפכפים מחוספס משני
צדי הסוליה , מצחו של המשורר מנוקד בזיעה , השיזוף שלו עמוק
ועשיר , פנים הירכיים שלו כמעט חף משיער , הפין מלופף במהודק
סביב עצמו בתוך בגד־הים ההדוק , זְקַן הואן־דייק שלו גזוז למשעי ,
מאפרה על שולחן הברזל , לא שותה את התה הקר שלו , מפעם לפעם
מכחכח בגרונו , לפרקים נע קלות בכיסא הנוח בגון הפסטל כדי לגרד
בעצלתיים את כף־הרגל האחת בבוהן רגלו האחרת בלי להסיר את
הכפכפים ובלי להביט בכפות רגליו , לכאורה מרוכז במגזין , הברֵכה
הכחולה מימינו ודלת ההזזה האחורית של הבית העשויה זכוכית עבה
משמאלו באלכסון , בינו לבין הברכה שולחן עגול מברזל לבן קלוע
משופד במרכזו בשמשיית חוף גדולה שצלהּ כבר אינו נוגע בברכה ,
משורר מהמעלה הראשונה לכל הדעות , קורא במגזין שלו בכיסא
הנוח שלו על הדֶק שליד הברכה מאחורי ביתו .
הברכה הפרטית ואזור
הדֶק מוקפים בעצים ובשיחים משלושה עברים .
העצים והשיחים ,
שנשתלו שנים קודם לכן , משורגים וסבוכים וממלאים אותו תפקיד
בסיסי כמו גדר מסתור של עץ אורן פיני או חומה מאבן משובחת .
זו התקופה שבה האביב בעיצומו ועלוות העצים והשיחים מלאה ,
דוממת , וצבעה ירוק עז , הם שרויים בצל מורכב והשמים כחולים
לגמרי ודוממים , כך שמכלול התמונה החיה והמסוגרת , שבה ברכה
ודֶק ומשורר וכיסא ושולחן ועצים והחזית האחורית של הבית , כל זה
דומם מאוד ורגוע ושותק כמעט לחלוטין , הגרגור הרך של משאבת
הברכה ונקב הניקוז והצליל האקראי של המשורר המכחכח בגרונו
או הופך את דפי המגזין ניוזוויק הם הצלילים היחידים —  לא ציפור ,
לא מכסחות דשא רחוקות או מגזמות גדר־חיה או מכשירים לחיסול
עשבים שוטים , לא מטוסי סילון מעל לראש ולא קולות עמומים
רחוקים מהברכות הפרטיות בבתים שמשני צדי ביתו של המשורר —

שום דבר מלבד נשימת הברכה והכחכוח האקראי של המשורר , הכול
דומם לגמרי ורגוע ומסוגר , שום רמז לבריזה שתניע את עלי העצים
והשיחים , הירוק חסר התנועה של הצמחייה , הדומם , החי , הסוגר ,
זוהֵר ומלא חיים ואין ממנו מנוס , ולא דומה לשום דבר אחר בעולם
לא במראיתו ולא ברושמו.3
ראיון קצר # 48 אוגוסט־97
אֶפְּלטון , ויסקונסין

" זה בפגישה השלישית , שאני מזמין אותן אלי לדירה .
חשוב להבין
שכדי שתהיה בכלל פגישה שלישית צריכה להתקיים איזושהי זיקה
מוחשית בינינו , משהו שבאמצעותו אני יכול לחוש שהן תשתפנה
פעולה .
אולי תשתפנה פעולה { כפיפת אצבעות זקורות כדי לסמן
מירכאות בטון הדיבור } היא לא בחירה מוצלחת בניסוח .
כלומר , אולי
{ כפיפת אצבעות זקורות כדי לסמן מירכאות בטון הדיבור } תשחקנה .
הכוונה לכך שתצטרפנה אלי לחוזה ולפעילות שלאחר מכן . "
שאלה .
" וגם איני יכול להסביר כיצד אני חש את הזיקה המסתורית הזאת .
את התחושה שהסכמה לשיתוף פעולה לא תוצא מכלל חשבון .
מישהו סיפר לי פעם על מקצוע אוסטרלי שידוע בשם { כפיפת
אצבעות זקורות } מיון אפרוחים , ב – "

שאלה .
" רק רגע , סבלנות .
מיון אפרוחים .
היות שהערך המסחרי של
התרנגולת גבוה הרבה יותר מזה של הזכר , התרנגול , הגבר , מן הסתם
חיוני לקבוע מה מין האפרוח שבקע זה עתה .
כדי לדעת אם כדאי
או לא כדאי להוציא הון על גידולו , את מבינה .
תרנגול , מסתבר ,
כמעט חסר ערך בשוק הפתוח .
אלא שאפיוני המין של אפרוחים
שבקעו זה עתה הם פנימיים לגמרי , ואי־אפשר לראות בעין בלתי
מזוינת אם אפרוח נתון הוא תרנגולת או תרנגול .
בכל אופן , זה מה
שאמרו לי .
עם זאת , ממיין מקצועי יכול להבחין .
בין המינים .
הוא
יכול לעבור על מִדְגָר של אפרוחים טריים מן הביצה , לבחון כל אחד
מהם באמצעות העין בלבד , ולומר לבעל משק העופות את מי מן
האפרוחים להשאיר ומי הם התרנגולים .
על התרנגולים תיגזר כליה .
" תרנגולת , תרנגולת , תרנגול , תרנגול , תרנגולת , " וכך הלאה וכך
הלאה .
כך זה באוסטרליה , מסתבר .
המקצוע .
והם צודקים כמעט
תמיד .
אינם טועים .
העופות שהוחלט שהם תרנגולות אכן גדלים
להיות תרנגולות ומחזירים את השקעתו של בעל משק העופות .
אלא
שמה שממיין העופות לא יכול לעשות זה להסביר כיצד הוא יודע .
מהו המין .
מסתבר שלעתים קרובות זה מקצוע משתלשל , העובר
מאב לבן .
אוסטרליה , ניו זילנד .
תן לו להחזיק ביד אפרוח שזה עתה
בקע , נגיד תרנגול צעיר , וּשׁ אַ ל אותו מנין לו שזה תרנגול , וממיין
האפרוחים המקצועי ימשוך מן הסתם בכתפיו ויאמר ' נראה לי כמו
תרנגול' .
בלי ספק בתוספת ' אח שלי' , בדומה לדרך שבה את או אני
היינו מוסיפים ' ידידי' , או ' אדוני' . "
שאלה .
.
.
" זו האנלוגיה ההולמת ביותר שאני יכול להעלות לצורך הסבר .
איזשהו חוש שישי מסתורי , אולי .
לא שאני צודק במאה אחוזים של
הזמן .
אבל תתפלאי לשמוע .
נאמר שאנחנו על הספה , לוגמים משקה ,
נהנים ממוזיקה , משיחה קלה .
זו הפגישה השלישית שלנו , מאוחר
בערב , אחרי ארוחת ערב ואולי סרט או קצת ריקודים .
אני באמת אוהב
מאוד לרקוד .
אנחנו לא יושבים צמודים על הספה .
בדרך כלל אני
יושב בקצה האחד והיא באחר .
אף על פי שאורך הספה לא עולה על
מטר וארבעים .
זה לא רהיט נורא ארוך .
אבל הנקודה היא שאנחנו לא
בתנוחה אינטימית במיוחד .
אגבית מאוד .
מעורבת כאן כמות גדולה
של שפת גוף מורכבת שהתרחשה לאורך כל הזמן שקודם לכן בילינו
זה בחברת זו , ולא אלאה אותך בניסיון להיכנס לפרטים .
אז ככה .
כשאני חש שהגיע הרגע הנכון —  על הספה , המכונה העותומאנית ,
כשאנו נינוחים , עם משקאות , אולי איזה ליגֶטי במערכת האודיו
—  אני אומר , מחוץ לכל הֶ קשר ברור ובלי פתיח שאפשר להצביע
עליו בתור שכזה , ' מה את אומרת על הרעיון שאקשור אותך ? '
שבע
המילים האלה .
בדיוק כך .
אחדות דוחות אותי בו במקום .
אבל הן
אחוז קטן בלבד .
קטן מאוד .
אולי קטן להחריד .
ברגע שאשאל אדע
אם זה אכן עומד לקרות .
כמעט תמיד אני יודע .
שוב , אין לי הסבר
מלא לאיך אני יודע .
תמיד יהיה רגע של שתיקה מוחלטת , כבדה .
את מודעת כמובן לכך שלשתיקות חברתיות יש מרקמים מגוונים ,
ושהמרקמים האלה מוסרים הרבה מידע .
השתיקה הזאת תתרחש
בין אם היא תדחה אותי ובין אם לא , בין אם צדקתי באשר { כפיפת
אצבעות זקורות כדי לסמן מירכאות בטון הדיבור } לתרנגולת ובין
אם לא .
השתיקה שלה , והכבדות של השתיקה —  תגובה טבעית
לגמרי להסטה במרקם של שיחה שעד כה היתה אגבית .
וזה מביא
לנקודת שיא פתאומית את כל המתחים הרומנטיים והרמזים ושפת
הגוף של שלוש הפגישות הראשונות .
פגישות ראשוניות או פגישות
בשלב מוקדם עשירות להפליא מנקודת מבט פסיכולוגית .
את
מודעת לכך בלי ספק .
ריטואל חיזור מכל סוג , משחק שבו כל אחד
תוהה על קנקנו של האחר , אומד אותו .
לאחר מכן תמיד מתקיימת
אותה שתיקה בת שמונה פעימות .
הן חייבות להניח לשאלה } כפיפת
אצבעות } לחדור פנימה .
אגב , זה היה ביטוי של אמי .
להניח לזה־
ולזה { כפיפת אצבעות } לחדור פנימה , ובעצם זה מושלם כמעט בתור
צַיָן של מה שקורה . "
שאלה .
" חיה ובועטת .
היא מתגוררת אצל אחותי ובעלה ושני הילדים
הקטנים שלהם .
ועוד איך חיה .
גם לא —  תהיי בטוחה שאני לא משלה
את עצמי שאחוז הדחיות הנמוך נובע מכך שניחנתי במשיכה מי יודע
מה מהממת .
היא לא עובדת כך , פעילות מן הסוג הזה .
למעשה ,
זאת הסיבה שאני מציע את האפשרות בדרך כל־כך בוטה וחסרת חן
לכאורה .
אני נמנע מכל ניסיון להקסים או לרכך .
היות שאני יודע ,
טוב מאוד , שהתגובה שלהן להצעה תלויה בגורמים שבתוך תוכן .
כמה מהן תרצינה לשחק .
מעטות לא .
זה כל הסיפור .
הכשרון { כפיפת
אצבעות } האמיתי היחיד שאני מתיימר להצטיין בו הוא היכולת
לאמוד אותן , לסנן אותן , כך שעד ש —  עד כדי כך שהרוב המכריע
בפגישה השלישית הן , אם תרצי , { כפיפת אצבעות } תרנגולות ולא
{ כפיפת אצבעות } תרנגולים .
אני משתמש בהֶסֵּט הזה מעולם העופות
כמטפורה , בשום אופן לא כדי לאפיין את הנידונות אלא כדי להדגיש
את הכשרון —  שאינו בר־ניתוח —  שלי עצמי לדעת בחוש , כבר בפגישה
הראשונה , אם הן , אם תרצי , { כפיפת אצבעות } בשלות להצעה . "

אברהם אברהם החקירה השניה - טעימת קריאת .
צמרמורת עברה בגופו של אברהם כשנכנס לחדר החקירות
בפעם הראשונה לאחר שלושה חודשים .
המזגן פעל משעות
הבוקר ובחדר היה קר .
הוא זכר היטב את הפעם האחרונה
שישב שם ואת האישה שישבה אז מולו .
ובחודשים שחלפו חשב לא אחת על החקירה הבאה
שינהל בחדר הזה .
דמיין את כניסתו הראשונה לחדר ,
יציב ובטוח בעצמו , חשב על השאלות הראשונות שישאל ,
בקול קשה .
זה לא היה אמור לקרות באותו היום ,
אבל אולי טוב שכך קרה .
כמו זינוק ממצוק לים סוער , בלי הכנה .

הפרטים הראשונים שראה כשהתיישב מול החשוד
היו הפנים הצרים , הכהים , העיניים השחורות הקטנות ,
ואחר כך הזרועות הדקות , שוורידים עבים בלטו בהן .
כפות ידיו היו מלוכלכות , וגם הציפורניים .
גובהו ממוצע , רזה , לא מגולח .
אולי בשנות השלושים לחייו .
החשוד ישב בצדו האחר של השולחן הארוך .
הוא שאל , " מי אתה ? "
ואברהם התעלם משאלתו .
הוא סידר לפניו את המסמכים כאילו הוא לבדו בחדר .
את החומרים בתיק לא הספיק ללמוד לעומק .
עיין בהם בחטף בזמן השיחה הקצרה שניהל עם שוטרת הסיור
שעצרה את החשוד בשעות הבוקר המוקדמות .

לפי הדוח שכתבה שוטרת הסיור התקבלה ההודעה על המטען
במוקד הטלפוני בשש ארבעים וארבע .
אף שהיתה עשויה להיות הודעת שווא ,
ולמרות המחסור בכוח אדם , נשלחה מיד ניידת לרחוב לבון .
שוטרי הסיור לא הצליחו לאתר את הזירה ,
ולבקשתם יצר המוקד קשר טלפוני עם מוסרת ההודעה
והיא ירדה לרחוב בחלוק וכיוונה את השוטרים .
לאחר פחות מעשר דקות הגיע לזירה צוות חבלה ,
הורה על סגירת הרחוב לתנועה ולמעבר הולכי רגל והחל
בהכנות לנטרול החפץ החשוד .
בבדיקה ראשונית התגלו במזוודה שעון מעורר מסוג סוּפּרַטֶק ,
מחובר בחוטי חשמל לבקבוק UP7 ובו נוזל לא מזוהה
ולְמה שנראה כמנגנון הפעלה .
על פי רישומי צוות החבלה פוּצצה המזוודה בשעה שבע וחמישים .

רגע לפני שפתח את דלת חדר החקירות
שלח אברהם הודעת אס-אם-אס למריאנקה :
נכנס לחקירה לא מתוכננת .
אתקשר כשאצא , והיא ענתה לו מיד , החופשה נגמרה ?
בהצלחה !
הכול היה מוכן .
מכשיר ההקלטה פעל .
הוא שאל את החשוד לשמו והחשוד אמר , " עמוס אוּזן .
אתה שוטר ?
אתה מבין שאני מחכה כאן כבר חמש שעות ? "
הוא לא טרח להשיב .
" תאריך לידה ? "
" שלי ?
10 ביולי 1980 . "
" כתובת מגורים ? "
" הציונות 26 . "
" בחולון ? "
" בלאס וגאס . "
" מקצוע ? "
" מנצח על התזמורת . "
עמוס אוזן חייך .
" אין מקצוע .
תרשום שאני לא עובד כרגע . "
פי הדוח של שוטרת הסיור אוזן לא היה מוזיקאי .
הוא היה טבח בבית הקפה ריביירה , בטיילת בבת ים ,
אחר כך בעל עסק קטן לגרירת אופנועים ,
לבסוף בעל פיצוצייה במרכז חולון .
נוסף על ההכנסות מן העיסוקים האלה כנראה הרוויח
בפעילות לא חוקית צנועה - בעיקר בלדרות ומכירת חשיש .
הוא נולד בבת ים וגדל בלי אב , עם שתי אחיות גדולות ,
במשפחה המוכרת לשירותי הרווחה .
נשר מבית הספר התיכון .
אמו היתה קוסמטיקאית .
הרישום הפלילי הראשון שלו היה מגיל חמש-עשרה .
הוא נעצר עם חבר במכונית גנובה .
אברהם התבונן בו והחזיר את מבטו אל הניירות .
הוא אמר , " אתה חשוד שהיום בשעות הבוקר המוקדמות
הנחת ליד גן ילדים ברחוב לבון ... "
אבל אוזן קטע את דבריו :
" על מה אתם מדברים ?
בן אדם יוצא בבוקר מהבית לעשות טיול
ועוצרים אותו .
מה לי ולגן ילדים ? "
" זה עוד יתברר . "
" אבל על מה ?
איזה הוכחות יש לכם בכלל ? "
מהעיון החפוז בתיק ומהתדרוך הקצר עם שוטרת הסיור
נראה שאין להם הוכחות .
אוזן נעצר הודות לתושיית השוטרת ,
שעוד לפני פירוק מטען הדמה גבתה עדות מפורטת
ממוסרת ההודעה .
היא היתה בת שישים וארבע , פנסיונרית .
התעוררה השכם בבוקר כדי להתחיל בניקיונות לראש השנה .
פתחה את התריסים בסלון והניחה על אדן החלון
את השטיחים לאוורור .
היא התכוונה לחבוט בהם רק אחרי שמונה .
בעלה עדיין ישן .

כאשר פרשה את השטיחים ראתה אדם נכנס לחצר הבניין בלבון 6 .
בעצם לא ראתה אותו נכנס אלא משתופף מעבר לשיחים בחצר ,
כמחפש משהו .
תחילה חשבה שמדובר בדייר שנפל לו חפץ מלמעלה .
אחר כך ראתה אותו מסתיר את המזוודה מאחורי השיחים ,
ליד השביל המוביל לגן הילדים .
מדוע נראה לה הדבר תמוה ?
מכיוון שבמרחק מטרים ספורים ניצבים פחי הזבל ,
ואילו היה דייר בבניין , היה משליך את המזוודה שם .
ומדוע להטמין אותה בזהירות כזאת מאחורי השיחים
ולא להניח על המדרכה ?
הבניין שבו התגוררה העדה שכן בקצה הרחוב ,
אבל נקודת התצפית מחלונה היתה סבירה .
בשדה הראייה היו צמרות עצים ועמוד חשמל ,
אבל הם לא חסמו אותו .

היא העריכה שראתה את החשוד יותר מדקה וסיפרה שלא הסתלק מיד
אלא השתהה בחצר , הביט סביבו .
למרות המרחק חששה העדה שיראה אותה ונסוגה לאחור ,
אל הסלון .
כששרבבה את ראשה החוצה כבר נמלט החשוד
לכיוון ההפוך , לעבר רחוב אהרונוביץ' .
בהליכה איטית , לא בריצה .
היה נדמה לה שצלע .
התיאור שלה היה כללי , כצפוי .

החשוד היה נמוך , מבנה גופו רזה , ולמיטב זיכרונה
לבש מכנסי טריינינג וסווטשירט בצבע חום או בצבע
כהה אחר , עם קפוצ'ון .
את תווי פניו לא יכלה לראות .
דקות אחדות לאחר שגבתה את העדות זיהתה שוטרת הסיור
את החשוד בקהל שהתגודד בקצה הרחוב החסום למעבר ,
על פי תיאור מבנה הגוף והבגדים שמסרה העדה .
הוא צפה בפירוק המטען ונראה עצבני .
שוטרת הסיור ביקשה ממנו להציג תעודה מזהה
והוא נמלט בריצה מהירה .
הוא הצליח להתרחק כמה עשרות מטרים אך אחד השוטרים
במקום תפס אותו .
אוזן לא נשא תעודה מזהה
והכחיש שניסה להימלט .
הוא הכחיש כל קשר למזוודה
וטען שהיה שם משום שירד לקנות לחם וחלב .
הוא סירב למסור את מספר תעודת הזהות שלו
אבל שוכנע לעשות כן .
בבדיקה במאגר הרישום הפלילי
התברר שיש לו כמה הרשעות קודמות , רובן בעבירות סמים .
אברהם אמר לו , " את ההוכחות נחשוף כשנחליט .
בינתיים בוא תספר לי מה עשית בבוקר ברחוב לבון , "
ואוזן השיב , " מה שכל בן אדם עושה .
יצאתי לנשום אוויר . "
" אמרת לשוטרת שהלכת לקנות חלב ולחם .
אני מבין ששינית גרסה . "
" מה אמרתי ?
לא שיניתי שום גרסה .
יצאתי לנשום אוויר וגם לקנות חלב . "
" הלכת עד לבון כדי לקנות במכולת ?
זה די רחוק מאיפה שאתה גר . "
" כן . "
" למה ? "
" למה אני צריך לענות לך ?
אני יכול לקנות איפה שאני רוצה , לא ? "
" אתה לא מוכרח לענות .
אני כותב שאתה לא מעוניין להסביר
מה עשית ברחוב לבון . "
שלא כמו בחקירה הקודמת , ישב מולו חשוד שהכיר היטב
חדרי חקירות של המשטרה .
כשנשאל שאלה שהתשובה עליה
היתה עלולה לסבך אותו לא השיב עליה מיד אלא השתהה
עד שמצא את התשובה הנכונה .
הוא אמר , " הלכתי כי במכולת בשכונה שלי יש לי חוב .
זה מסביר לך ? "
" ולמה נעצרת להסתכל על צוות החבלה ? "
" אתה יודע כמה אנשים עמדו שם ?
היה חפץ חשוד ,
עצרתי לראות מה זה היה . "
" וברחת כשהשוטרת ביקשה ממך להזדהות . "
" לא ברחתי , כבר הסברתי לה את זה .
בדיוק החלטתי ללכת
ולא שמעתי שהיא קראה לי .
פתאום קפצו עלי שני שוטרים
ואמרו לי שאני בורח . "
" ולא ברחת ? "
" נראה לך שברחתי ?
תאמין לי שאם הייתי בורח ,
אף שוטר לא היה תופס אותי . "

משהו בתשובה של אוזן בלבל את אברהם , והוא פתח את דוח
המעצר והבין מה .
הוא הרים את מבטו והתבונן בחדר ,
כאומד את גודלו .
שתי מנורות פלואורסצנט דלקו בתקרה .
בתמונה במאגר המשטרתי היו פניו של אוזן חלקים ,
אבל מאז צולמה הוא צימח שפם קטנטן , צ'ארלי צ'פליני ,
שבניגוד לציפורניו נראה מטופח מאוד .
" ואיפה החלב והלחם ? "
שאל אברהם , ואוזן אמר , " מה ? "
" איפה החלב והלחם שקנית ? "
" לא הספקתי לקנות .
הרחוב היה סגור . "
אברהם חייך .
" הבנתי .
אז אתה בטח נורא רעב .
ובעצם מה לך ולגן הילדים ? "
הוא שאל , ואוזן נאנח .
" אין לי שום דבר עם שום גן ילדים .
ברוך השם ילדים אין לי . "
" אז למה הנחת שם מזוודת נפץ ? "
" אתם מטורפים לגמרי .
אני אומר לכם שלא שמתי שום מזוודת נפץ .
אתם כולכם קיבלתם מכת שמש . "
ההתרגשות נעלמה .
וגם החשש שליווה את אברהם בכניסתו לחדר .
הוא היה במקום הנכון .
חזר לעצמו , לתפקידו , לדבר שהיטיב
לעשות יותר מכול .
אם ידע אוזן שבמזוודה היה מטען דמה ,
הוא לא נפל בפח .
אברהם הציע שימזוג לעצמו כוס מים
מן המתקן שבקצה האחר של החדר , ליד הדלת ,
ואוזן אמר , " אני לא צמא . "
" אתה חייב לשתות .
אנחנו נבלה פה עוד כמה שעות
וחשוב שתשתה , אחרת תתייבש .
לך תשתה . "
הוא חיכה .

אוזן קם ממקומו והלך למתקן המים .
בדרכו חלף על פני אברהם , ולאחר שמזג לעצמו מים קרים
בכוס פלסטיק שקופה שוב חלף על פניו בדרכו חזרה .
צעדיו היו קלים וגמישים .
לפי עדות השכנה , החשוד שהניח
את המזוודה ליד גן הילדים הסתלק מן המקום בהליכה איטית
והיה נדמה לה שצלע .
ואילו השוטרת שביצעה את המעצר דיווחה שאוזן נמלט בריצה
מהירה כאשר ביקשה ממנו להזדהות .
וגם עכשיו הוא לא צלע .
לאברהם נותרו לא יותר מכמה שעות לפני שיהיה עליו להחליט
אם להביא את אוזן לבית משפט להארכת מעצר ,
וכבר היה ברור לו שזה לא יקרה .
השעה היתה שתיים ושלושים .
אוזן לא יאמר דבר , ולפנות ערב , או לכל המאוחר למחרת בבוקר ,
ישוחרר לביתו .
ואברהם עדיין לא ידע אם ישחרר אדם חף מפשע
שיצא השכם בבוקר לשאוף אוויר ולקנות קרטון
חלב וכיכר לחם , ונעצר בגלל תחושת בטן כוזבת
של שוטרת סיור , או ישחרר את האדם שבבוקר
הניח בשביל המוביל לגן ילדים מזוודה ישנה ובתוכה
מעין מטען חבלה שאינו אמור להתפוצץ .

הוא אמר , " יש לנו עדות שמי שהניח את המזוודה חבש קפוצ'ון ,
ואתה לובש סווטשירט עם קפוצ'ון .
זה מוזר שאדם לובש
סווטשירט עם קפוצ'ון בחום הזה , אתה לא חושב ? "
ואוזן התפרץ וצעק , " תגיד לי , מה אתה בכלל ?
אכפת לך מה אני לובש ?
בבוקר היה לי קריר .
ולמה , אתה לבוש כמו שוטר ? "

הוא אכן לא היה לבוש כמו שוטר .
במקום מדים לבש אברהם מכנסיים לבנים שהסתיימו
לפני הקרסול וחולצה חדשה בצבע אפרסק .
אבל זה מכיוון שבאופן רשמי עדיין היה שוטר בחופשה .

אני נוירוכירורג .
סיימתי את לימודי באוניברסיטת צפון קרוליינה בצ'אפל היל ב-1976 , בחוג לכימיה , ואחר כך קיבלתי תואר דוקטור לרפואה בבית הספר לרפואה באוניברסיטת דְיוּק ב-1980 . באחת-עשרה שנות לימודי בבית הספר לרפואה ובהתמחות באוניברסיטת דְיוק וגם בבית החולים הכללי של מסצ'וסטס בהרווארד , התמקדתי בנוירו-אֶנדוקרינולוגיה ; כלומר , בחקר האינטראקציה בין מערכת העצבים למערכת האנדוקרינית —  מערכת בלוטות שמשחררות הורמונים המכוונים את רוב פעילויות הגוף .
במשך שנתיים מתוך אחת-עשרה השנים הללו עסקתי גם במחקר שבדק את השאלה איך , מבחינה פתולוגית , כלֵי הדם באזור אחד של המוח מגיבים לדימום שנובע ממפרצת —  תסמונת הידועה כעווית של כלי דם במוח ( cerebral vasospasm ) .
לאחר שסיימתי מסלול של עבודה כעמית מחקר בנוירוכירורגיה של כלי דם של המוח , בניו-קאסל-אפּוֹן-טַיין שבצפון אנגליה , עבדתי חמש-עשרה שנה בפקולטה לרפואה בהרווארד כפרופסור חבר לכירורגיה , עם התמחות בנוירוכירורגיה ; במהלך שנים אלה ניתחתי חולים רבים מספור , בהם חולים עם מחלות מוח קשות ומסכנות חיים .
רוב עבודת המחקר שלי היתה כרוכה בפיתוח של הליכים טכניים לא פולשניים כמו רדיוכירורגיה סטריאוטקטית , טכניקה שמאפשרת למנתח לכוון את הקרינה באופן מדויק למטרות ספציפיות במוח , בלי לפגוע באזורים סמוכים .
כמו כן סייעתי בפיתוח הליכים כירורגיים מונחי מכשיר הדמיית תהודה מגנטית ( MRI ) , במקרים של מחלות מוח קשות לטיפול , כמו גידולים והפרעות בכלי דם .
במהלך השנים האלה כתבתי לכתבי עת רפואיים , כמחבר יחיד או בשיתוף עם כותבים אחרים , למעלה ממאה וחמישים פרקים ומאמרים , והצגתי את ממצאַי ביותר ממאתיים כנסים רפואיים ברחבי עולם .
בקיצור , הקדשתי את עצמי למדע .
לעשות שימוש בכלים של הרפואה המודרנית כדי לעזור לאנשים ולרפא אותם , וללמוד יותר על פעולת גוף האדם ומוחו , היו הייעוד של חיי .
הרגשתי בר מזל לאין שיעור שמצאתי את זה .
וחשוב יותר , היו לי אישה יפה ושני ילדים מקסימים , ובה בעת שהייתי במובנים רבים נשוי לעבודה שלי , לא הזנחתי את משפחתי , שראיתי בה את הברכה האחרת של חיי .
מבחינות רבות הייתי בחור שמזלו שפר עליו מאוד , וגם ידעתי את זה .
אבל ב-10 בנובמבר 2008 , בגיל ארבעים וארבע , היה נדמה שמזלי בוגד בי .
לקיתי במחלה נדירה ושקעתי בתרדמת שנמשכה שבעה ימים .
מה שקרה במהלך אותה תקופה , הוא שהניאו-קורטקס —  פני השטח החיצוניים של המוח , החלק שעושה אותנו בני אנוש —  יצא אצלי לגמרי מכלל פעולה .
שבק חיים .
ובעצם לא היה בנמצא .
כשהמוח שלנו איננו בנמצא , גם אנחנו איננו בנמצא .
כנוירוכירורג שמעתי במשך השנים סיפורים רבים על אנשים שחוו חוויות מוזרות , בדרך כלל לאחר שסבלו מדום לב :
סיפורים על מסע אל נופים מסתוריים נפלאים ; על דיבורים עם קרובי משפחה מתים —  אפילו על פגישה עם אלוהים עצמו .
חומרים נפלאים ללא ספק .
אבל כולם היו לדעתי הזיה צרופה .
מה היה הגורם שעמד מאחורי החוויות האלה שמעולם-אחר , שאנשים מדווחים עליהן לעתים קרובות כל כך ?
לא טענתי שאני יודע , אבל מה שכן ידעתי הוא שהבסיס שלהן היה במוח .
כל בסיס ההכרה הוא במוח .
אם אין לנו מוח פועל , איננו יכולים להיות בהכרה .
וזאת מפני שהמוח הוא מכונה שמייצרת קודם כול הכרה .
כאשר המכונה מתקלקלת , ההכרה מושבתת .
מסובכים ומסתוריים תהליכי פעולת מנגנוני המוח ככל שהם , בעיקרו של דבר זה כל העניין .
שלוף את התקע מהשקע , והטלוויזיה תשבוק חיים .
ההצגה נגמרה , ולא משנה כמה מבדרת היא היתה .
או שזה מה שהייתי אומר לפני שהמוח שלי התמוטט .
מה שקרה כשהייתי שקוע בתרדמת , הוא לא שהמוח שלי לא תיפקד כהלכה —  הוא לא תיפקד בכלל .
אני מאמין עכשיו שזה היה הגורם לעומק ולעוצמה של חוויית סף המוות ( NDE –  near death experience ) שעברתי אז .
רבים ממקרי חוויות סף מוות שדוּוח עליהם , מתרחשים לאחר שלבו של אדם חדל לפעול למשך זמן מה .
במקרים אלה , הניאו-קורטקס משותק זמנית מפעולה , אבל בדרך כלל לא פגוע מדי , בתנאי שדם מחומצן מוזרם באמצעות החייאה או הפעלה מחדש של הפעילות הלבבית תוך ארבע דקות .
אבל במקרה שלי , הניאו-קורטקס יצא מהתמונה .
נקלעתי למציאות של הכרה , בעולם שהתקייםלגמרי בנפרד ממגבלות המוח הפיזי שלי .
המקרה שלי היה בכמה מובנים שילוב נדיר של נסיבות בחוויית סף מוות .
כמי שעוסק בנוירוכירורגיה , ושמאחוריו עשרות שנים של מחקר ועבודה מעשית בחדרי ניתוח , הייתי בעמדה טובה יחסית לשפוט לא רק את המציאות , אלא גם אתהמשמעויות של מה שקרה לי .
המשמעויות האלה הן אדירות מעל ומעבר לכל תיאור .
החוויה שלי הוכיחה לי שמותם של הגוף והמוח אינו סוף ההכרה , שהחוויה האנושית ממשיכה אל מעבר לקבר .
וחשוב יותר , היא ממשיכה ופועלת תחת מבטו של אלוהים , שאוהב כל אחד מאיתנו ודואג לו , וגם משגיח על היקום עצמו וכל אשר בו ועוקב אחריו כדי לדעת לאן מועדות פניו בסופו של דבר .
המקום שהלכתי אליו היה אמיתי .
אמיתי במובן שבהשוואה אליו החיים שאנחנו חיים כאן ועכשיו חלומיים לגמרי .
אבל זה לא אומר שאני לא מעריך את החיים שאני חי עכשיו .
אדרבא , אני מעריך אותם יותר מאשר בעבר .
וזאת משום שעכשיו אני רואה אותם בהקשר האמיתי שלהם .
החיים האלה אינם חסרי משמעות .
אבל את העובדה הזאת איננו יכולים לראות מכאן —  לפחות לא רוב הזמן .
מה שקרה לי בזמן התרדמת הזאת הוא ללא ספק הסיפור החשוב ביותר שאספר אי-פעם .
אבל זה סיפור שקשה לספר אותו , מפני שהוא כל כך זר להבנה הרגילה .
אני לא יכול פשוט לצעוק אותו מגגות הבתים .
אך בה בשעה המסקנות שלי מבוססות על ניתוח רפואי של החוויה שחוויתי , ועל היכרותי עם המושגים המתקדמים ביותר במדעי המוח ובמחקרי ההכרה .
משנוכחתי בָּאמת שמאחורי המסע שלי , ידעתי שאני חייב לספר את הסיפור זה .
והבאה ראויה של הסיפור הזה לידיעת הכלל היתה למשימת חיי העיקרית .
זה לא אומר שזנחתי את עבודתי ברפואה ואת חיי כנוירוכירורג .
אבל עכשיו , משהוענקה לי זכות היתר להבין שחיינו לא מסתיימים במות הגוף או המוח , אני רואה זאת כחובה , כייעוד , לספר לאנשים את מה שראיתי מעבר לגוף ומעבר לעולם הזה .
במיוחד אני משתוקק לספר את סיפורִי לאנשים שאולי כבר שמעו סיפורים דומים לשלי , ורצו להאמין בהם , אך לא יכלו לעשות זאת בלב שלם .
לאנשים האלה , יותר מלכל אחד אחר , אני מייעד את הספר הזה ואת המסר שבו .
מה שיש לי לספר חשוב ככל דבר שמישהו יספר לכם אי-פעם , והוא אמיתי .

מבוא :
המחירים נמצאים בכל מקום
כל מי שביקר במזבלה במדינות המתפתחות יודע שערך הוא עניין שנוי במחלוקת .
עבור רוב האנשים בעולם המפותח , הזבל הביתי הוא כמובן חסר ערך .
זו הסיבה לכך שאנו משליכים אותו .
הנורווגים , למשל , מוכנים לשלם כ־ 114 דולר לטון כדי שימיינו עבורם את הזבל
שנועד למִחזור מתוך כלל האשפה הביתית .
על פי סקר שנערך לפני מספר שנים בעיירה קרטר בטנסי שבארצות הברית
מסתבר שתושביה היו מוכנים לשלם 363 דולר לשנה , במונחים של ימינו ,
כדי שלא יקימו להם מזבלה בקרבת מקום .
אך מעט מעבר לעולם שאנו מכירים , האשפה הופכת לסחורה בעלת ערך .
בקמבואנסה , מחוץ לבירת בורקינה פאסו , אואגאדוגו ,
חקלאים משלמים לנהגי משאיות האשפה כדי שישליכו את האשפה המוצקה
בשדות הדורה והדוחן שלהם בתור חומרי דישון - כולל חתיכות פלסטיק .
המחיר לטון בשנת 2003 עמד על 400 פרנק ( כדולר אחד במונחים של היום ) .
מחקר שנערך בניו דלהי בשנת 2002 העלה שאוספי אשפה הרוויחו
שתי רופיות לקילו של בקבוקי מיץ מפלסטיק ושבע רופיות לקילו של בקבוקי שמפו מפלסטיק קשיח .
ילד שעובד במזבלות של דלהי יכול להרוויח 20 עד 30 רופיות ליום .
לאמיתו של דבר , הזבל מציב בפנינו את אותה השאלה בנוגע לערך כמו כל דבר אחר .
המחיר שאנו קובעים לו - כמה נהיה מוכנים לשלם כדי להשיג אותו או כדי להיפטר ממנו -
הוא פונקציה של התועלת או העלות הנלווים אליו .
לשק מלא בבקבוקי פלסטיק בשווי שתי רופיות יש ערך רב יותר עבור ילדה הודית
שעדיין לא אכלה היום כלל מאשר עבורי , עיתונאי מניו יורק שאוכל היטב .
המחיר שעליה לשלם כדי להשיג אותו - לפשפש במשך יום שלם בתוך הזבל של הבירה ההודית
תוך שהיא מעמידה את חייה ואת בריאותה בסכנה - אינו גבוה מדי בעיניה ,
מפני שהחיים הם פחות או יותר כל מה שיש לה .
לא נותר לה אלא לסכן אותם תמורת מזון , ביגוד , מחסה וכל דבר אחר שהיא זקוקה לו .
לי , לעומת זאת , יש דברים רבים .
יש לי הכנסה סבירה .
אם יש משהו שחסר לי , הרי זה זמן פנוי .
חמשת הסנטים שאוכל לקבל בסופרמרקט עבור בקבוק פלסטיק ריק
אינם שווים את המאמץ הנדרש כדי לגבות אותם .
מטרת ההשוואה הזו אינה להדגיש שלעשירים יש יותר הזדמנויות מאשר לעניים .
היא נועדה להראות שהעניים בוחרים את האופציות שלהם
בדיוק באותה דרך שעושים זאת העשירים ,
תוך הערכת מחירן של האופציות החלופיות .
את התנהגות הילדה הענייה ביותר בהודו ,
כמו את זו של העשיר הגדול ביותר בארצות הברית ,
קובעות העלויות והתועלות היחסיות של האפשרויות הפתוחות בפניהם .
ערכים אלה מעוצבים על ידי ההזדמנויות שעומדות מולם והקשיים שבפניהם הם ניצבים .
המחיר שאנו קובעים לדברים - מה שאנו מוכנים לתת תמורת החיים שלנו
או הזבל שלנו - מעיד רבות עלינו .
מחיר הזבל מספק לנו מדריך לציוויליזציה .
במדינות עניות , הזיהום הוא הזול ביותר .
אזרחיהן מוכנים יותר לספוג זוהמה בתמורה לצמיחה כלכלית .
אך מחירו היחסי של הזיהום עולה ככל שאנשים מתעשרים .
בסופו של דבר הוא הופך ליקר מספיק כדי להסיט את כיוון הפיתוח .
סין היא מדינה מזוהמת .
אך מה שעומד בבסיס האוויר המזוהם והמים העכורים שלה
הוא סוג של בחירה המאזנת את עלויות הזיהום מבחינת הירידה ברמת הבריאות ,
הנהרות הרעילים וכן הלאה , כנגד העלויות הכרוכות בהפחתת קצב הייצור
או בחידוש המכשור המותקן במפעלים במטרה לפקח טוב יותר על השפכים שלהם .
מדובר בבחירה שונה מזו שעשתה שווייץ ,
שבה השמירה על הנכסים הסביבתיים - אוויר נקי , עצים , חיות בר - נחשבת לבעלת ערך רב יותר
מאשר הצעות עבודה בתחום הייצור לחקלאים מובטלים .
מספר השווייצרים החברים בארגונים לשמירת איכות הסביבה גדול פי שניים מזה של הסינים .
למעלה משליש מתושבי שווייץ מאמינים שזיהום הסביבה הוא הבעיה החשובה ביותר שבפניה
ניצבת האומה ; רק 16 אחוז מהסינים סבורים כך גם הם .
ככל שסין צומחת , מחיר הקמתה של תחנת כוח מבוססת־פחם נוספת ,
כפי שהוא נמדד בתרומתה של תחנת כוח כזו לגשם חומצי ,
להתחממות גלובלית ולכל השאר , יעלה יום אחד על הערך
שאותו מצמידים הסינים לתפוקה הנוספת .
ככל שהמדינה הולכת ומתפתחת , סביר שהיא תעבור מהתעשיות המזהמות ביותר ,
כגון פלדה וכימיקלים , לענפים מזהמים פחות ,
כגון שירותים רפואיים ופיננסיים .
ייתכן שיום אחד סין אף תרכוש את הפלדה והכימיקלים שלה ממדינות עניות יותר ,
שכוח הסבולת שלהן למים ולאוויר מזוהמים רב יותר .
במילים אחרות , היא תתנהג יותר כמו שווייץ או ארצות הברית .
מחקר אחד הראה שפליטות דו־תחמוצת הגופרית מגיעות לשיא
כאשר ההכנסה לנפש במדינה מגיעה ל־ 8,900 עד 10,500 דולר .
בארצות הברית , פליטות דו־תחמוצת הגופרית גדלו בקצב מהיר עד שבשנת 1970
נחקק שם " חוק האוויר הנקי " .
מאז ירדה רמת הפליטות הללו במחצית .
וכאן אנו מגיעים לטענה העיקרית בספר זה :
כל אחת מהבחירות שלנו
נקבעת על פי מחיריהן של האפשרויות העומדות בפנינו -
מה שאנו מעריכים כעלויות היחסיות שלהן - כנגד התועלות שהן מציעות .
לפעמים הטרייד־אוף שקוף וברור - למשל כאשר אנו מעדיפים לקנות בירה במבצע
במקום המותג האהוב עלינו .
אך ייתכן שהילדה המלקטת את הזבל בהודו אינה מודעת לאופי העסקה שלה .
אם נדע היכן לחפש את המחירים המניעים את חיינו - ולהבין את השפעת מעשינו
על המחירים העומדים לפנינו - הדבר לא רק יעזור לנו להגיע להחלטות טובות יותר .
המחירים שעומדים בפנינו , הן כבודדים והן כחֲברות - כיצד הם מניעים אותנו ,
כיצד הם משתנים בהתאם לדרך שבה בחרנו - מספקים נקודת תצפית
רבת־עוצמה על מהלך ההיסטוריה .
לפני כמעט שני עשורים , כאשר לורנס סאמרס , היועץ הכלכלי הראשי לשעבר
של הנשיא ברק אובמה , כיהן בתפקיד הכלכלן הראשי של הבנק העולמי ,
הוא חתם על תזכיר שלפיו יהיה זה הגיוני אם מדינות עשירות
ייצאו את האשפה שלהן למדינות עניות .
הוא טען שמכיוון שהשכר במדינות העניות נמוך יותר ,
הן יספגו פחות הפסדים אם העובדים שם יחלו או ימותו .
" לדעתי , יש היגיון כלכלי איתן מאחורי השלכת אשפה רעילה במדינות שבהן השכר
הוא הנמוך ביותר , ועלינו להתמודד עם זה , " כך נטען בתזכיר ההוא .
יתרה מכן , לזיהום יש משמעות פחותה במדינה ענייה המתמודדת עם בעיות אחרות :
" ברור שהחששות בנוגע לחומר הגורם לשינוי של אחד למיליון בסיכון לחלות בסרטן
הערמונית יהיו גבוהים הרבה יותר במדינה שבה התושבים שורדים כדי לחלות בסרטן הערמונית ,
מאשר במדינה שבה שיעור התמותה מתחת לגיל חמש עומד על 200 ילדים ל־ 1,000 תושבים . "
התזכיר הזה , שהודלף מספר חודשים לפני פסגת כדור הארץ של האו"ם
בריו דה ז'נירו בשנת 1992 , נתן חיזוק לאלה שטענו כי לדעת הבנק העולמי
המדינות העניות הן מזבלות .
הטיעון " הגיוני לחלוטין אך מטורף לגמרי , " כתב חוזה לוצנברגר המנוח ,
השר הברזילאי לאיכות הסביבה באותה תקופה , במכתב ששלח לסאמרס .
סגן הנשיא הנזעם אל גור טִרפד את סיכוייו של סאמרס להתמנות ליו"ר מועצת היועצים
הכלכליים של הנשיא דאז , ביל קלינטון .
סאמרס התנצל , והסביר שהתזכיר היה מעין " טענת־נגד צינית "
שנועדה לחדד את הטיעונים האנליטיים בוויכוח על אודות המסחר באשפה .
לוצנברגר צדק .
השכר אינו אמת המידה היחידה לערכם של בני אדם .
מחיר העיסוק באשפה במדינות העניות הוא לעתים קרובות אפס
לא מפני שלאזרחיהן לא אכפת מזיהום סביבתי ,
אלא מפני שהממשלות שלהם אינן מחוקקות חוקים נגד זיהום .
אך גם סאמרס צדק במידה מסוימת :
במדינות העניות יותר ,
סביבה לא מזוהמת חשובה פחות מאשר דברים אחרים
שהמדינות העשירות משופעות בהם - בתי ספר , לדוגמה .
מדינות מתפתחות רבות ישרתו את האינטרסים שלהן בצורה הטובה ביותר
אם יסחרו באשפה תמורת הסיכוי להקים בית ספר נוסף .
מחיר חציית הגבולות
רובנו חושבים על מחירים בהקשר של מסעות קניות .
בשוק ,
המחירים מגבילים את מה שאנו צורכים ומדריכים אותנו כיצד להקצות משאבים
לכל צרכינו המרובים .
הם מאלצים אותנו לקבוע סדרי עדיפויות על פי מגבלות התקציב שלנו .
בדיוק כפי שמחירים מכוונים את אופי הקניות שלנו ,
הם גם מכוונים את החלטותיהן של החברות המייצרות את מה שאנו קונים
ומאפשרים להן לענות על הביקוש שלנו בעזרת ההיצע שלהן .
זו הדרך שבה השווקים מארגנים כלכלה קפיטליסטית .
אך המחירים נמצאים בכל מקום , לא רק בצמוד לדברים שאנו קונים בחנויות .
בכל פינה מאלצים אותנו המחירים להעדיף דרך פעולה אחת על פני רעותה .
במידה רבה זה מובן מאליו :
כל החלטה מסתכמת בבחירה בין אפשרויות
שאנו מקצים להן ערכים שונים .
אך אם נלמד לזהות את המחירים הללו , נוכל להבין את החלטותינו טוב יותר .
ניתן למדוד אותם בכסף , במזומן או באשראי , אך ניתן להגדיר עלויות ותועלות גם באהבה ,
במאמץ או בזמן .
למעשה , המטבע החשוב ביותר שלנו הוא ההזדמנות .
העלות של נקיטת פעולה או של בחירה בכל דרך שהיא כוללת את החלופות שעמדו לפנינו באותו זמן .
מחירו של משולש פיצה בשווי חמישה דולר כולל גם את כל אותם דברים אחרים
שהיינו יכולים לעשות באותם חמשת הדולרים .
מחירם של נישואים כולל את כל הדברים שהיינו עושים לו נשארנו רווקים .
יום אחד אנו נכנעים לקסם האהבה וה"ביחד " .
שנים לאחר מכן אנו מוצאים את עצמנו תוהים מה קרה לחופש
שאותו מכרנו בטקס הנישואים שלנו .
כלכלנים מכנים זאת " עלות ההזדמנות " .
באמצעות הערכת עלויות ההזדמנויות שלנו , אנו מארגנים את חיינו .
אפילו בעצם לידתה היה על הנערה המלקטת מדלהי
להתגבר על הרתיעה המובנית של הוריה מפני בנות -
דבר שהוביל שם למספר רב של הפלות עוברים ממין נקבה .
סקר האוכלוסין שנערך בהודו בשנת 2001 מצא שיש שם 927 בנות בגיל שש ומטה
על כל 1,000 בנים .
לשם השוואה , בברזיל היו 1,026 בנות על כל 1,000 בנים ,
ובארצות הברית - 1,029 .
הרתיעה הזו מלידת בנות בהודו מקורה בניתוח עלות־תועלת לא כלכלי :
בעוד בנים אמורים לרשת את הרכוש המשפחתי ולטפל בהוריהם בעת זקנתם ,
את הבנות יש להשיא , דבר שנדרשת עבורו נדוניה מכבידה .
כדי להציע מענה לחוסר האיזון הזה ,
הממשלות האזוריות ברחבי הודו מנסות תוכניות שונות למלחמה בעוני ,
שמטרתן להגדיל את רצונם של ההורים ללדת בנות .
בשנת 2008 השיקה דלהי תוכנית שעל פיה יופקדו 10,000 רופיות
בחשבונן של בנות שזה עתה נולדו למשפחות עניות -
והפקדות נוספות ייעשו במהלך התקדמותן בלימודיהן בבית הספר .
המטרה היא לבנות משאבים כספיים שיספיקו עבורן במועד חתונתן
או לצורך המשך לימודיהן .
תוכנית ביטוח חברתית שהושקה בשנת 2006 במדינת האראיינה
משלמת להורים בני 45 עד 60 , שיש להם רק בנות , 500 רופיות בחודש ,
תשלום שלאחר מכן הופך לפנסיה ציבורית רגילה .
אני זוכר שיחה שהיתה לי לפני מספר שנים עם מהגר לא־חוקי בסטוקטון ,
קליפורניה .
כתבתי אז עבור העיתון וול סטריט ג'ורנל על האוכלוסייה ההיספנית בארצות הברית .
אותו מהגר ניסה ללמד אותי על היתרונות היחסיים של הברחת שני ילדיו הקטנים
ממקסיקו בשיטת por el monte - מסע מייגע דרך המדבר - לעומת שיטת por la linea -
דרך מעבר גבול בעזרת מסמכים מזויפים .
הבחירה היתה קשה .
שכרו לא עלה על שמונה או תשעה דולרים לשעה באיסוף אספרגוס ,
דובדבנים או כל דבר אחר שגדל בעמק סן וואקין בקליפורניה .
היה עליו לשלם ל"מדריך " כ־ 1,500 דולר לילד כדי שיעביר אותם את הגבול .
אך הוא חישב ומצא שמחירו של מבריח עם מסמכים מזויפים שיעביר אותם במעבר גבול
כלשהו יהיה כ־ 5,000 דולר לילד .
השיחה ההיא הציגה באופן חד וברור את הניתוח האכזרי של עלות־תועלת
שמניע את חייהם של בני האדם .
בחמש־עשרה השנים האחרונות גדל תקציבו של משמר הגבול האמריקני בערך פי חמישה .
עלויות ה"מדריכים " לחצייה לא־חוקית של הגבול עלו בהתאם ,
לכדי כ־ 2,600 דולר בשנת 2008 .
אך המחיר שעלה בצורה החדה ביותר נמדד בסיכויים למות בדרך ,
שכן חציית גבול שנמשכה בעבר פחות מיום אחד , באזור סן דייגו ,
הפכה כיום למסע בן שלושה־ארבעה ימים במדבר אריזונה ,
מסע שבו נושאים כמות רבה של מים ומנסים להתחמק משודדים ומאנשי משמר הגבול .
בשנת 1994 נהרגו 24 מהגרים בניסיון לחצות את הגבול .
בשנת 2008 עמד מספרם של ההרוגים על 725 .
החישוב שערך אותו מהגר שעמו שוחחתי היה פשוט למדי .
אמנם כדי להכניס את ילדיו לארצות הברית דרך מעבר גבול יהיה עליו לעבוד יותר
כדי להרוויח את מחיר חציית הגבול ,
אך הדבר יפחית את הסיכון שילדיו יאבדו את חייהם במהלך המסע .
גם הוויכוח הנטוש בקרב אמריקנים בנושא ההגירה הלא־חוקית
מהווה למעשה דיון על אודות מחירים .
המתנגדים טוענים שהמהגרים הלא־חוקיים מורידים את שכרם של העובדים
המקומיים מכיוון שהעבודה יכולה להיעשות בשכר נמוך יותר .
הם טוענים שהמהגרים יוצרים עומס רב מדי על תושבי המקום
עקב השימוש שלהם בשירותים הציבוריים ,
כגון חינוך לילדיהם או שירותים רפואיים לשעת חירום .
הטיעונים הללו חלשים מכפי שהם נראים .
רוב המהגרים הלא־חוקיים עובדים באופן " חוקי " תוך שימוש במסמכי זיהוי מזויפים ,
וגם מהם מנוכים מסים כמו מכל עובד אחר והם אינם יכולים לנצל את ההטבות
שמציעות רוב התוכניות הממשלתיות .
כמו כן אין הוכחות מספיקות לכך שמהגרים גורמים לירידת שכרם של עובדים אמריקנים .
יש ענפים שקיימים רק בזכותו של כוח עבודה זול של מהגרים -
חשבו למשל על ענף החקלאות בקליפורניה .
ללא המהגרים הללו , גם העבודות בתחום החקלאות ייעלמו ,
יחד עם מגוון עבודות , החל בשדות וכלה במפעלי האריזה .
במקום זאת ניאלץ לייבא את האספרגוס והדובדבנים שלנו מעבר לים .
מהגרים לא־חוקיים אכן משפיעים על המחירים בארצות הברית .
מחקר אחד קבע שהעלייה במספר המהגרים בין השנים 1980 ל־ 2000
גרמה להפחתת מחיריהם של שירותים כגון משק בית או גינון
בלמעלה מתשעה אחוזים , בעיקר עקב קיצוצי שכר .
אך עדיין היתה לכך השפעה זניחה על שכרם של בני המקום ,
שכן מהגרים לא־חוקיים עניים מתחרים בשוק העבודה עם מהגרים לא־חוקיים עניים אחרים .
המדיניות בנושא הגירה נקבעה תמיד על פי אלה שנושאים בעלויותיה
ואלה שנהנים מיתרונותיה .
המערכת הפוליטית מוכנה לסבול את המהגרים הלא־חוקיים
מפני שהעבודה הזולה שלהם מועילה לעסקי החקלאות ולענפים אחרים .
עבודתם מאפשרת מטפלות זולות למשפחות אמריקניות מהמעמד הבינוני .
מכך משתמע כי אף על פי שנשיאי ארצות הברית משלמים מס שפתיים לצורך
עריכת רפורמה בחוקי ההגירה , סביר להניח שלא יעשו דבר בנושא זה .
יצירת מסלול חוקי שלפיו יוכלו מהגרים לא־חוקיים לעבוד בארצות הברית
יהיה מסוכן מבחינה פוליטית ועלול ליצור תמריץ רציני לזרמי הגירה לא־חוקית נוספים .
מנגד , קיצוץ מוחלט של ההגירה הלא־חוקית עלול להיות יקר באופן שלא ניתן לעמוד בו .
הסטטוס קוו פשוט נוח מכדי שמישהו ירצה לשנותו .
העליות והירידות בכמות ההגירה הלא־חוקית ימשיכו להיקבע על ידי שיקוליהם
של המהגרים הפוטנציאליים :
מצד אחד , הסיכוי להשיג עבודה בשכר מינימום -
אולי השלב הראשון בדרך לשגשוג כלכלי - ומצד אחר , העלויות הכרוכות במעבר הגבול .
לעתים עשוי המחיר הזה להיות גבוה מדי .
כאשר שיעור האבטלה הרקיע שחקים בעקבות המשבר הכלכלי של 2008 ,
החליטו מהגרים פוטנציאליים רבים להישאר בבית .
המשרד האמריקני לביטחון פנים מעריך שאוכלוסיית המהגרים הלא־חוקיים
צנחה במיליון מאז השיא שאליו הגיעה בשנת 2007 ,
עד כדי 10.8 מיליון בשנת 2009 ,
אך אין ספק שמדובר רק באירוע בודד במסגרת המגמות ההיסטוריות הרחבות .
המחירים שולטים
בהתחשב ביכולתם של מחירים לעצב את הבחירות שאנשים עושים ,
די מפתיע שממשלות אינן משתמשות בהם לעתים תכופות יותר כדי לכוון
את התנהגותם של האזרחים .
למשל , מסעות פרסום בתחום הבריאות יכולים להיות דרך טובה
לחנך בני אדם בדבר הסיכונים הכרוכים בהתנהגויות מסוימות ,
כגון עישון או שימוש בסמים , אך כאשר מדובר בניסיון לגרום לאנשים להפסיק ,
הם אינם משפיעים כמו נושא המחירים .
ארבעה עשורים לאחר שהנשיא ריצ'רד ניקסון השיק את מסע הפרסום שלו
בנושא " המלחמה נגד סמים " נותר השימוש בסמים פופולרי כשהיה .
בין השנים 1988 ל־ 2009 גדל שיעור תלמידי י"ב שהודו שהשתמשו בסמים בחודש האחרון
מ־ 16 ל־ 23 אחוז .
שיעור בני הנוער שעישנו סיגריות באותה תקופה ירד מ־ 28 ל־ 20 אחוז .
זהו פרדוקס .
אם כי לא חוקי שקטינים ירכשו לעצמם סיגריות ,
מבוגרים יכולים להשיגן בקלות .
לעומת זאת , הסמים אינם חוקיים לכולם .
אם ייתפס מישהו במדינת אילינוי עם פירור של קוקאין ,
הוא עלול למצוא את עצמו בכלא למשך שנה עד שלוש שנים .
אך אם שוקלים כיצד התפתחו מחיריהם של החטאים הללו ,
ההבדל נראה פרדוקסלי פחות .
מאז 1990 , עומס מסים ברמה העירונית ,
המדינתית והפדרלית כמעט הכפיל את מחירה של חפיסת סיגריות לכדי 5.20 דולר בממוצע .
ב־ 1 ביולי 2010 עלה מחיר המינימום של חפיסת סיגריות בעיר ניו יורק
מ־ 1.60 דולר ל־ 10.80 דולר - שמתוכם 7.50 דולר הם מסים .
לעומת זאת , מחיר הרחוב של גרם קוקאין בניו יורק עמד בשנת 2007 על 101 דולר ,
כ־ 27 אחוז פחות ממחירו בשנת 1991 .
מחירו של הרואין צנח ב־ 41 אחוז , לכדי 320 דולר לגרם .
הצניחה במחירים משקפת את אי־יכולתה של המדיניות לעצור את אספקת הסמים
הלא־חוקיים לשוק האמריקני .
עם זאת היא גם מציעה פתרון פוטנציאלי :
עם מחיר שיהיה גבוה מספיק , בני נוער יתחילו להפחית את הכמויות שהם קונים .
בהשוואה למלחמה בסמים , שנכשלה ,
הרי שהכשרתם מבחינה חוקית , הטלת פיקוח עליהם ומיסויָם עשויים להיות המסלול
האפקטיבי יותר לצמצום השימוש בהם .
רק חשבו על הדברים שהיינו יכולים להשיג אילו שיחקנו במחירי הדלק .
בארצות הברית , הדלק הזול אִפשר לאנשים לעבור לבתים גדולים יותר הרחק מהעבודה ,
מבית הספר וממרכזי הקניות .
רק בעשור האחרון , מרחק הנסיעה הממוצע של אמריקנים מהבית לעבודה
גדל מ־ 14.5 ל־ 17.5 ק"מ , ושטחו של הבית הטיפוסי גדל מ־ 162.5 מ"ר ל־ 168 מ"ר .
באירופה חלה התרחבות כזו רק לעתים רחוקות .
עריה מוגבלות מבחינה היסטורית .
הן נבנו לפני מאות שנים ,
כאשר תנועה על פני מרחקים גדולים היתה יקרה מבחינת זמן ומאמץ .
במהלך המהפכה הצרפתית נדרשו למלך לואי השישה־עשר 21 שעות
כדי לברוח מרחק 240 ק"מ מפריז לווארן .
התרחבות הערים בתקופה המודרנית הוגבלה על ידי המסים על הדלק .
האירופים משלמים על הדלק פי שניים עד פי שלושה מהאמריקנים .
זו בחלקה הסיבה לכך שביוסטון , טקסס , יש בערך אותו מספר תושבים
כמו בעיר הנמל הגרמנית המבורג , אך 965 תושבים פחות לכל קילומטר מרובע .
עם כל ההבדלים בין תצורתן של ערים בארצות הברית ובמערב אירופה ,
היא שונה בשני המקרים באופן מהותי מזו של ערים בגוש הסובייטי ,
שבו מחירי השוק מילאו תפקיד צנוע , אם בכלל , בהקצאת קרקעות .
שבעים שנה של הקצאת קרקעות על ידי צווים שמקורם בבירוקרטיה הקומוניסטית
הפיקו נוף אורבני , המצולק על ידי מפעלים מיושנים שנרקבים לאִטם בשטחים המובחרים
במרכזי הערים , בעוד הבניינים שנועדו למגורים הופכים צפופים יותר
ככל שמתרחקים ממרכז העיר ,
בטבעות של בנייני דירות מתקופתם של סטלין , חרושצ'וב וברז'נייב .
מחקר שערכו מומחים מטעם הבנק העולמי למימון ,
תכנון ובנייה לאחר התמוטטות ברית המועצות העלה ש־ 31.5 אחוז מהאזור הבנוי
של מוסקבה היה תפוס על ידי מפעלים , בהשוואה לשישה אחוזים בסיאול
ולחמישה אחוזים בהונג קונג ובפריז .
בפריז , שבה אנשים משלמים את המחירים הגבוהים ביותר כדי לגור בקרבת מקום
לאפשרויות שמציע מרכז העיר , צפיפות האוכלוסין מגיעה לשיא
במרחק שלושה קילומטרים מהמרכז .
במוסקבה , זה קורה במרחק 15 קילומטר מהמרכז .
המחירים מסבירים רבות מהדינמיקות המגוונות שפעלו לאורך ההיסטוריה האנושית .
ההתקדמות בתחום התחבורה , שהפחיתה את עלות המרחק ,
אפשרה את קיומו של הגל הגדול הראשון של הגלובליזציה הכלכלית במאה התשע־עשרה .
מגפת השמנת־היתר היתה חייבת להתרחש כאשר גוף אנושי ,
שתוכנן לשרוד בסביבה של מחסור במזון על ידי זלילת כל מה שבא ליד ,
מצא את עצמו מוצף בקלוריות זולות וזמינות שהגיעו עם הטכנולוגיה המודרנית .
אין דרך טובה יותר להבין את כוחם של מחירים מאשר לבקר באותם מקומות
שבהם לא הורשו לפעול את פעולתם .
במהלך ביקור בסנטיאגו דה קובה לפני מספר שנים ,
הסיעה אותי אישה מרושלת למדי למראה ,
שלהפתעתי הסתבר שהיא רופאת ילדים בבית החולים הראשי בעיר .
היה בה משהו מכשפתי - היא היתה דקת־גזרה ממש כמו קנה סוף .
שתיים משיניה הקדמיות היו חסרות .
היא סיפרה לי שהן נשרו בתקופת מגפת
התת־תזונה הנוראית שפשתה באי לאחר נפילת ברית המועצות בשנת 1991 ,
שבעקבותיה נקטע עורק החיים הכלכלי של קובה .
הרופאה נהגה במכונית לאדה מעוכה .
היא היתה חכמה באופן יוצא מהכלל .
אך מעבר לכך , חייה לא נראו שונים מאלה של כל ילד רחוב ,
חיים המתבססים על השוק השחור ומגיעים כמעט לגבול היכולת האנושית ,
כשהיא מוכרת שירותי הסעה או חפיסת סיגרים שנפלה ממשאית .
תמורת הסעתי במשך יום שלם היא גבתה עשרה דולר .
לא יכולתי להימנע מהמחשבה כיצד ההחלטות הקולקטיביות שעיצבו את אפשרויותיה
של קובה באותה תקופה יכלו להביא לכך שרופאת ילדים חשבה שמדובר בעסקה כדאית עבורה .
כאשר המחירים מחטיאים
למחירים , כמו לכל דבר רב־עוצמה , יש להתייחס בזהירות .
משחק במחירים עלול לגרום להשלכות לא רצויות .
במאי 2004 ,
עקב חשש משיעורי ילודה נמוכים , הכריזה ממשלת אוסטרליה על " בונוס תינוקות "
בסך 3,000 דולר אוסטרלי שתשלם לילדים שייוולדו לאחר 1 ביולי .
התגובה היתה מידית .
אמהות לפני לידה דחו ניתוחים קיסריים מתוכננים מראש ועשו כל שביכולתן
כדי שהתינוקות שלהן לא ייוולדו מוקדם מדי .
במהלך יוני ירד שיעור הילודה , אך ב־ 1 ביולי התרחשו באוסטרליה יותר לידות מאשר
בכל יום נתון בשלושת העשורים הקודמים .
מיסוי משפחות על סמך מספר החלונות בביתן ודאי נראה למלך ויליאם השלישי
כרעיון טוב כאשר יזם את מס החלונות באנגליה בשנת 1696 .
בתים שהיו בהם עד עשרה חלונות שילמו שני שילינג .
בתים שהיו בהם עשרה עד עשרים חלונות שילמו ארבעה שילינג ,
ובתים עם יותר מעשרים חלונות שילמו שמונה שילינג .
המס הזה היה הגיוני .
מכיוון שקל לספור חלונות , היה גם קל לגבות אותו .
הוא גם היה צודק במידה מסוימת :
סביר להניח שלאנשים עשירים יותר יהיו בתים גדולים יותר
ולהם חלונות רבים יותר , ולפיכך עליהם לשלם יותר .
הוא גם עקף את הטינה העזה שאנשים רחשו למס הכנסה .
אך המלך לא לקח בחשבון את תגובת האנשים .
אלה חסמו חלונות בביתם כדי לשלם פחות .
עד היום , חלונות אטומים באדינבורו ידועים בכינוי " החלונות של פיט " ,
על שמו של ויליאם פיט שהביא את המס הזה לסקוטלנד בשנת 1784 .
פעולות שנראות צנועות יכולות ליצור הד חברתי רב בכך שהן משנות ,
ולו במעט , את הדרך שבה בני אדם מעריכים עלויות ותועלות .
זה מה שקרה למגבלת המהירות ל־ 90 קמ"ש שנקבעה בכל רחבי ארצות הברית בשנת 1974
כאמצעי לחיסכון בדלק בעקבות משבר הנפט הראשון .
המשבר הזה החל כאשר מדינות ערב הכריזו על אמברגו נפט בתגובה להחלטתה של ארצות הברית
לחדש את הציוד של צה"ל לאחר מלחמת יום כיפור .
באותה תקופה נראה שימור הדלק כרעיון סביר ,
אך האסטרטגיה סבלה מפגם קטלני מכיוון שהיא התעלמה מהערך שיש לזמנו של הנהג .
עם מגבלת המהירות החדשה נמשכה נסיעה של 110 ק"מ שעה
ו־ 16 דקות - 16 דקות יותר מאשר נסיעה במהירות 110 קמ"ש .
אם לוקחים בחשבון את שכרם של עובדי ייצור , שבשנת 1974 עמד בממוצע על 4.30 דולר לשעה ,
16 הדקות הללו בדרך לעבודה וממנה היו עולות לעובד טיפוסי כ־ 1.15 דולר .
בשנת 1974 עלה גלון של דלק עם עופרת 53 סנט .
כדי לא להפסיד , היה על הנהג הממוצע לחסוך 2.17 גלון לכל נסיעה .
לשם כך היה צורך בקפיצה גדולה מבחינת החיסכון בדלק :
גידול של 22 אחוז
בניצולת הדלק היעילה של מכונית שברולט מדגם Chevy Suburban , או של פי שניים
בניצולת הדלק של הונדה סיוויק .
מובן שהפחתת מהירות הנהיגה לא השיגה שיפור כזה , ולכן רוב הנהגים התעלמו מהתקנה החדשה .
בשנת 1984 נמצא שנהגים בכבישים בין־עירוניים ראשיים בניו יורק עברו על מגבלת המהירות
של 90 קמ"ש ב־ 83 אחוז מהזמן .
הם השקיעו בין 50 ל־ 300 דולר כדי לקנות מכשירי קשר במטרה להזהיר זה את זה מפני
הימצאות שוטרים בסביבה .
בין השנים 1966 ל־ 1973 הנפיקה מועצת התקשורת הפדרלית ( FCC ) כ־ 800,000 רישיונות קשר ,
ובשנת 1977 היו על הכבישים 12.25 מיליון מכשירי קשר .
השוטרים הגיבו על התגובה הזו בהתקינם מכשירי רדאר .
הנהגים הגיבו על כך בהתקנת גלאֵי רדאר במכוניותיהם .
היו מדינות שחוקקו חוקים שהפכו את גלאי הרדאר לבלתי חוקיים .
קשה לי להאמין שהקונגרס האמריקני ציפה לשרשרת אירועים כזו בעת שחוקק את
" חוק החירום לחיסכון באנרגיה " בשנת 1974 .
בשנת 1987 הוא הגדיל את מהירות הנהיגה המרבית ל־ 105 קמ"ש ,
ובשנת 1995 ביטל את מגבלת המהירות הפדרלית לחלוטין .
לאן ייקחו אותנו המחירים ?
הספר לכל דבר יש מחיר ייקח אותנו לחנויות ,
שם נגלה כיצד תגי המחיר משפיעים על הפסיכולוגיה שלנו ומזמינים
אותנו בערמומיות לבצע את הקנייה .
אך נתקדם גם מעבר לעסקאות מסחר יומיומיות כדי לחקור כיצד מחירים אחרים
משפיעים על הדרך שבה אנשים חיים .
בתרבויות רבות , בעלים משלמים עבור מספר כלות כדי לצבור כמה שיותר נשים
ולהגדיל את הצלחותיהם בתחום הרבייה .
בתרבויות אחרות , נשים מפילות עוברים ממין נקבה במטרה להימנע מהעלויות שיחולו
עליהן לצורך השׂאת בנותיהן .
רבות מההתנהגויות שאנו מייחסים ל"שינויים תרבותיים " מתרחשות למעשה
כאשר אנו מתאימים את התקציבים שלנו למחירים המשתנים .
נברר מדוע מעסיקים משלמים עבור עובדים במקום לשעבד אותם .
נדון בשאלה מדוע ככל שאנו הופכים עשירים יותר ,
כך הסחורה שערכה מאמיר היא הזמן הפנוי הנדיר שלנו .
נגלה שאף על פי שאנו אוהבים להאמין כי אין מחיר לחיים ,
לעתים קרובות אנו מצמידים לחיינו תג מחיר נמוך למדי .
נמצא גם שהמחירים יכולים לקחת אותנו לכיוון הלא־נכון .
עדיין איננו יודעים כמה נצטרך לשלם , כציוויליזציה , על העיוותים הכלכליים
שגרמו לנסיקת מחירי הדיור באמריקה בין השנים 2000 ל־ 2006 .
בעוד מאה שנים אנו עשויים לראות במחירי הדלק הזולים של המאה העשרים
את הסיבה לנזק סביבתי בל ישוער .
המחירים יכולים להיות גם מסוכנים .

פתח דבר
למה לא צילמת ?
איך לא הקלטת ?
מה עבר לך בראש כשלא לקחת את מספר הטלפון של עד ראייה שמוכיח את חפותך ?
השאלות הללו מהדהדות לי בראש כמעט בכל המקרים המובאים בפני .
יושב מולי לקוח שחרב עליו עולמו , שרישיון הנהיגה שלו עלול להילקח ממנו , שפרנסתו בסכנה .
במקרים רבים כבר נפסל הרישיון פסילה מִנהלית בו במקום .
הלקוח מתאר לי את המקרה בפרטי פרטים , אבל בין האמת שלו לבין המציאות שמתאר השוטר שנכח במקום ישנו פער כל כך גדול עד שאפשר לחשוב שמדובר בשני אירועים שונים .
כשהפער הזה מגיע לבית המשפט , השוטרים מגיעים עם עדויות כתובות , ואילו הנאשם מגיע ברוב המקרים בידיים ריקות , ללא תיעוד וללא עדים .
במצב כזה , הסיכויים שלו להוכיח את חפותו במשפט כמעט אפסיים .
נתקלתי במקרים רבים של לקוחות שטענו שהשוטר סילף את עדותו , תיאם עדויות , חתם על מסמכים שלא ערך , כתב דברים שלא היו ולא נבראו או התנהג כלפיהם בתוקפנות שבחלק מהמקרים הסתיימה אפילו באלימות של ממש .
לכל המקרים הללו יש מכנה משותף —  הם לא תועדו , ולכן כמעט בלתי אפשרי להוכיח אותם .
שהרי למי יאמינו , לכם , הנאשמים , או לשוטר שלכאורה הוא אובייקטיבי ?
המדריך לדיני התעבורה הוא תולדה של צורך שזעק לנגד עיני , כעורך דין המתמחה בדיני תעבורה , לאחר שנחשפתי למאות תיקים בכל שנה בבתי המשפט לתעבורה בכל רחבי הארץ .
זהו הצורך של ציבור הנהגים הנורמטיביים , שהם מרבית הנאשמים במשפטי התעבורה , אשר לרובם ככולם זוהי הפעם הראשונה בין כותלי בית המשפט .
הם מרגישים חסרי אונים מול מערכת משומנת שדוברת שפה " זרה " , שפת משפט התעבורה הישראלי .
החוט המקשר בין רוב הנהגים שנקלעו שלא בטובתם למצב שבו הם נדרשים לעמוד לדין בגין עברת תעבורה , הוא העובדה שאינם יודעים מה לעשות , או שאינם מודעים לעונש הצפוי להם , כך שלעתים הם מקילים ראש בחומרת המצב עד ליום שבו רישיון הנהיגה שלהם נשלל .
לעתים קרובות מדי מתגלגל העניין מאישום בעברה קטנה יחסית למאסר בפועל , כל זאת בשעה שפעולת מניעה פשוטה יכולה היתה לסיים את הפרשה ללא קנס ובלי לאבד את הרישיון , שלא לדבר על עונשים חמורים יותר .
ההנחה המשפטית הבסיסית היא שכל אדם הוא חף מפשע עד שתוכח אשמתו .
אולם על סמך ניסיוני כעורך דין , במציאות כל נאשם הוא אשם —  אלא אם הוא מצליח להוכיח אחרת .
אין פלא שיש יותר מ־ 95 אחוזי הרשעה בעברות תעבורה .
לתחושתי , הלכה למעשה נעלמה חזקת החפות , כך שבמקום שהמדינה היא שתצטרך להוכיח את האשמה וכל עוד לא עשתה כן נאשם הוא חף מפשע , במקרים רבים קורה ההפך .
זוהי עמדה קיצונית , אך אני עומד מאחוריה , וזו גם אחת הסיבות העיקריות לכתיבת הספר .
לתחושה הפנימית הזאת נוסף מצב משפטי שבו עברות תעבורה מסווגות כחלק מהמשפט הפלילי כעברות " אחריות קפידה " , כך שהרבה נהגים מורשעים בעברות שכלל לא חשבו שביצעו .
המשמעות של " אחריות קפידה " , שעוד ארחיב עליה בהמשך הספר , היא שאתם לא צריכים להתכוון לבצע עברה —  אתם יכולים לבצע עברה גם בלי שידעתם .
למשל , אם נשרף לכם הפנס במהלך נסיעה , גם אם לא ידעתם זו אשמתכם .
במצב משפטי שכזה ובשל אותם אלפי מקרים שבהם נתקלתי וזעקו לעזרה מקצועית , החלטתי לעשות מעשה ולפרסם מדריך שינחה אתכם הנהגים , וישמש מורה נבוכים להליכי התעבורה , תוך הקניית כלים מעשיים שידריכו אתכם כיצד לנהוג במקרים שבהם רישיון הנהיגה שלכם נמצא בסכנה .
ההסברים והעצות יינתנו בשפה פשוטה , שתאפשר לכם להתמודד עם ההליך במערכת המשטרתית ( התביעה והשוטרים בשטח ) , במשרד הרישוי ( בשל צבירת נקודות , פסילה בידי המכון הרפואי ) ובבית המשפט .
נוסף על כך , הספר מלמד כיצד להתמודד עם אותן עברות קנס " זניחות " בהיקף של כמה מאות שקלים .
במרבית המקרים הנהג חש שנעשה לו עוול בעצם מתן הדו"ח ואינו יודע כיצד להיחלץ מהקנס ( אשר גורר בעקבותיו רישום נקודות ) , אך משיקולי עלות־תועלת לא משתלם לו לפנות לעורך דין .
הספר ידריך אתכם כיצד לפעול באופן עצמאי לביטול הקנס , וילווה אתכם בכל שלב , תוך מתן מידע חיוני אשר יחסוך לכם כסף וזמן בהתמודדות מול הביורוקרטיה המשטרתית והמשפטית .
בעניין זה חשוב לזכור שגם עברות קנס עשויות בסופו של דבר להוביל לאובדן הרישיון בגלל צבירת נקודות .
תכנון נכון של " הנקודות " , בדומה לתכנון מס , יחסוך מכם כסף , פסילה ארוכה של שלושה עד תשעה חודשים ועוגמת נפש מיותרת .
העיקרון הבסיסי שהנחה אותי בהכנת המדריך היה כתיבה בשפה לא־משפטית , פשוטה ומובנת לכול , כך שכל נהג יוכל להבין בבהירות ובפשטות כיצד עליו לנהוג בכל שאלה בדיני תעבורה , מהן זכויותיו וחובותיו , ובפני מה הוא ניצב .
המדריך משלב סיפורים של מקרים שהתרחשו באמת , ושל תרחישים שניתן היה למנוע אותם , קרוב לוודאי , בעזרת הבנה ומודעות .
ישנם גם מקרים רבים שמסתיימים בכתב אישום ואפילו במאסר בפועל .
אם כבר החל הליך שכזה נגדכם , המדריך יקנה לכם כלים להתמודד עם המצב ולצאת בנזק מינימלי , ובתוך כך יכוון אתכם לדעת באילו מקרים נדרשת עזרתו של עורך דין .
נהיגה זהירה ובטוחה תוך הקפדה על כללי התעבורה היא המניעה הטובה ביותר .
אולם למרבה הצער , הקפדה על כללי התעבורה ונהיגה זהירה לא תמיד ימנעו מכם את המפגש הלא נעים עם שוטר תנועה שסבור שביצעתם עברה , או את ההיקלעות לתאונת דרכים , חלילה .
מטבע הדברים , אי אפשר להקיף בספר אחד את כלל המצבים האפשריים או את כל העברות .
נוסף על כך , תחום דיני התעבורה הוא דינמי , וחדשות לבקרים אנו מתבשרים על התפתחויות משפטיות ועל שינויים בחקיקה .
אם יש לכם שאלות הקשורות למקרה אישי שלכם או שנחוצה לכם הבהרה , אני מעמיד לרשותכם אתר אינטרנט שיאפשר לכם לשאול שאלות בתחום דיני התעבורה .

כשהייתי צעיר ורגיש יותר , חלק לי אבי עצה שמאז לא חדלתי להפוך בה .
" בכל פעם שמתחשק לך להעביר ביקורת על מישהו , " הוא אמר לי ,
" זכור רק שמעטים בעולם זכו ביתרונות שלהם זכית אתה . "
הוא לא אמר יותר מזה , אבל תמיד היתה בינינו תקשורת יוצאת דופן מן הזן המאופק ,
והבנתי שהוא התכוון לומר הרבה יותר .
כתוצאה מכך אני נוהג להשהות
כל הטיה שיפוטית —  הרגל שהביא אותי במגע עם כמה וכמה בריות בעלות אופי ייחודי ;
וגם הפך אותי לקורבנם של כמה וכמה משעממים בעלי ותק .
בעלי מוח חריג מאתרים במהירות תכונה זו כשהיא מופיעה בקרב טיפוסים רגילים ,
וכך קרה שבקולג' הואשמתי שלא בצדק בכך שאני פוליטיקאי ,
כיוון שיגונם הפרטי של אנשים פראיים ובלתי מוכרים היה גלוי וחשוף בפנַי .
רוב הסודות היו כאלה שלא ביקשתי לי —  לרוב העמדתי פנים שאני ישן , עסוק או בלתי יציב ועוין ,
שעה שהבנתי בזכות אות שאין לטעות בו שגילוי אינטימי כבר רוטט באופק ;
משום שגילוייהם האינטימיים של אנשים צעירים , או לפחות האופן שבו הם מובעים ,
הם בדרך כלל חיקויים ספרותיים מגובבים בהדחקות חסרות תחכום .
השהיית השיפוטיוּת היא בבחינת תקווה אינסופית .
אני עדיין חושש שאחמיץ דבר מה אם אשכח זאת , כפי שרמז אבי ביהירות וכפי שאני ביהירות נוהג .
נימוסים בסיסיים הם דבר מה המחולק באופן בלתי שוויוני בעליל בשעת הלידה .
ולאחר שהתרברבתי כך בסובלנותי , אני חייב להודות שגם לה יש גבול .
התנהגות יכולה להיות מושתתת על סלע מוצק או על אדמת ביצות לחה ,
אבל מעבר לנקודה מסוימת כבר לא אכפת לי על מה היא מושתתת .
כשחזרתי מן המזרח בסתיו האחרון רציתי שהעולם ילבש מדים ויתייצב במעין דום מוסרי מתוח לעד ;
לא רציתי עוד טיולים פרועים והבלָחוֹת מיוחסות אל תוך נבכי הלב האנושי .
רק גטסבי , האיש שמעניק את שמו לספר זה , היה פטור מתגובתי —  גטסבי
שייצג את כל מה שחשתי כלפיו בוז טבעי .
אם אישיות היא סדרה רציפה של מחוות מוצלחות , הרי שהיה דבר מה מרהיב בדמותו ,
איזו רגישות מועצמת להבטחותיהם של החיים , כאילו היה קרוב משפחה של אחת
מאותן מכונות מורכבות המתעדות רעידות אדמה ממרחק של עשרים קילומטרים .
להיענוּת זו לא היה כל קשר לאותה נטייה רופסת להשפעה ,
המועלָה למדרגה גבוהה יותר תחת הכותרת " מזג יצירתי " —  היה זה כישרון בלתי רגיל לתקווה ,
מוכנות רומנטית שמעולם לא מצאתי כמוה באף אדם אחר ושלא נראה לי שאי-פעם אמצא .
לא —  גטסבי עצמו היה בסדר בסופו של דבר ; היה זה מה ששיחר לטרוף אותו ,
אותו אבק מזוהם שצף בעקבות חלומותיו , ושביטל זמנית את התעניינותי
ביגונותיו הכושלים ובהתעלויותיו קצרות הנשימה של האדם .
משפחתי היתה בעלת מעמד ושיגשגה מזה שלושה דורות בעיר מערב-תיכונית זו .
משפחת קאראוויי היא מעין שבט , ועל פי המסורת הנהוגה אצלנו אנו צאצאיהם של הדוכסים מבַּקלוּך ,
אבל המייסד האמיתי של השושלת היה אחיו של סבי שהגיע הנה בשנת חמישים ואחת ,
שלח מישהו להילחם במקומו במלחמת האזרחים והקים את חנות כלי הבית הסיטונאית שאבי ממשיך לנהל כיום .
מעולם לא ראיתי את אח-סבי , אבל אני אמור להיראות כמוהו —  במיוחד כפי שנראה בדיוקן הנוקשה למדי
שתלוי במשרדו של אבא .
סיימתי את לימודי בניו הייבן ב-1915 , רבע מאה בלבד לאחר אבי ,
ומעט מאוחר יותר השתתפתי באותה הגירה טבטונית מעוכבת הידועה בשם המלחמה הגדולה . [ 1 ]
נהניתי כל כך ממתקפת הנגד , עד ששבתי הביתה חסר מנוחה .
במקום להיות מרכזו החמים של העולם , המערב התיכון דמה עתה לקצהו הבלוי של היקום
—  כך שהחלטתי לצאת מזרחה כדי לסחור באיגרות חוב .
כל מי שהכרתי היה בעסקי איגרות החוב , כך שהנחתי שיש מקום בתחום לאדם אחד נוסף .
כל דודותי ודודַי דנו בעניין כאילו עסקו בבחירת בית ספר יסודי בעבורי , ולבסוף אמרו , " ובכן —  כ-ן " ,
בפנים חמורות ומהוססות במיוחד .
אבא הסכים לכלכל אותי למשך שנה , ולאחר עיכובים שונים הגעתי למזרח , לתמיד , כך חשבתי ,
באביב של שנת עשרים ושתיים .
הדבר המעשי יותר היה למצוא לי מגורים בעיר , אבל היתה זו העונה החמה ,
וזה עתה עזבתי את אזור הכפר , על כרי הדשא הנרחבים שלו ועציו הידידותיים ,
כך שכאשר בחור צעיר מן המשרד הציע שנשכור בית יחד בעיירה סמוכה ,
זה נשמע רעיון מצוין .
הוא מצא את הבית , איזה בונגלו בָּלֶה ומוכה רוחות בשמונים דולר לחודש ,
אבל ברגע האחרון החֶברה הורתה לו לעבור לוושינגטון , ואני יצאתי אל הכפר לבדי .
היה לי כלב —  על כל פנים הוא היה אצלי כמה ימים עד שברח —  והיו לי מכונית דודג' ישנה
ואישה פינית שהציעה את המיטה , הכינה ארוחת בוקר ומילמלה לעצמה מימרוֹת פיניוֹת מעל לכיריים החשמליות .
הרגשתי בודד משך יום או יומיים , עד שבוקר אחד עצר אותי בדרך מישהו שהגיע מעט אחרַי .
" איך מגיעים מפה לעיירה וֶסט אֶג ? "
הוא שאל בחוסר אונים .
אמרתי לו .
וכשהמשכתי בדרכי כבר לא חשתי בודד .
הייתי מדריך , מורה דרך , בן המקום .
הוא העניק לי באקראי את תחושת החופש של הסביבה .
וכך , עם אור השמש ופרצי העלים הגדלים על העצים , בדיוק כפי שקורה בסרטים בהילוך מהיר ,
נתקפתי באותה ודאות מוכרת כי החיים מתחילים מחדש בבוא הקיץ .

מועדון ערב ראש השנה
בערב ראש השנה 1967 , כשהייתי בן 11 חודשים , נהרג אחי הגדול גור בתאונת נשק .
גור היה כמעט בן 11 , וזה היה ללא ספק האירוע שהשפיע עלי , על הבית והמשפחה יותר מכול .
הייתי ככל הנראה נוכח , וכך גם אחי עמרי , שהיה כבר בן שלוש .
אני לא יודע מה הוא ראה ומה הוא זוכר , אבל אין לי ספק שמשהו עמוק קרה גם לו .
מתחת לכל השכבות שלי , אי שם בבסיס , יש בין השאר עצב עמוק , שהאירוע הנורא ההוא הוא מקורו .
לילות של בכי במיטה ושנים של פצע כואב הם כאין וכאפס לעומת מה שעבר על ההורים שלי .
הצער , הגעגועים , התחושה שאפשר היה אחרת .
אובדן של חיים שלמים מלאי הבטחה , של ילד מיוחד , בעל חוש הומור נהדר , מנהיג טבעי בין חבריו ופרשׁ מעולה כבר בגילו הצעיר , כך למדתי במהלך השנים .
בהיגיון שלי אני מייחס את העובדה המדהימה שאבא שלי לא פגע בעצמו , להיותנו .
בזכות העובדה שהיו עוד ילדים ואישה .
כי אחרת כמה סבֶל יכול אדם להכיל , ולשם מה .
וזאת בלי קשר לכוחו ולחוסנו , והוא חזק מאוד , אבא שלי , גם פיזית וגם מנטלית .
גם תחושת האחריות המפותחת שלו , שלא נעצרת במשפחה , סייעה רבות .
אבל היותו רגיש כל כך ואינטליגנטי להפליא לא סייעו בידו במאבק להישאר בחיים ולשמור על שפיות .
לדעתי תכונות אלו היו מעמסה בנסיבות ההן .
" עוצמת הכאב איננה פוחתת עם השנים , רק המרווחים בין הדקירות ארוכים יותר . "
כך הוא ניסח זאת פעם באופן חד ורגיש .
אבא שלי חזר ממלחמת ששת הימים עטור ניצחון ותהילה , הוא חזר מהמלחמה עטוף באהבת העם .
אני חושב שאז התחילו להישמע הקריאות שנמשכו שנים אחר כך , " אריק מלך ישראל " .
לפתע פתאום ההורים שלי מצאו את עצמם במצב שלא הכירו .
אבא שלי יצא מהאנונימיות , קהל גדול ואוהב הקיף אותו , והיה כמעט בלתי אפשרי לצאת לרחוב או לקולנוע .
למרות כל זה ובלי קשר , אמא שלי לילי תמיד אמרה שהוא חזר אחֵר מהמלחמה , כמו בשיר היפה שכתב דוד עתיד :
לומדים לחזור להרגלים הישנים
אבל פניך , נערי , נותרו שונים [ ... ]
עמְדי בשער , נערה , עמדי בשער ,
אני חוזר אלייך בדרכי עפר .
הייתי נער , נערה , הייתי נער ,
עכשיו חייכי אלי מוּכּרת ויפה .
היתה שרה עם הרדיו ונעצבת .
כל ההרג והשכול , הפציעות והכאב השפיעו עליו .
הוא קשוח , אבל כמו שאמרתי , רגיש .
אחרי המלחמה אבא שלי הספיק לסייר עם גור באזורים שנפתחו לפתע בפני ישראלים , ונשארו בבית תמונות .
אבל אז , כמו בטרגדיה יוונית , בא האסון .
ומאז , שנה אחרי שנה , בערב ראש השנה בשעה 10 בבוקר בדיוק , מתייצבים חברינו הקרובים בבית הקברות בקריית שאול .
לא מודיעים לאף אחד , הם פשוט באים .
הקהל הקטן שנאסף מדי שנה הוא סיפורם של חברינו ושל המשפחה שלנו .
מה שעשו הזמן והאירועים למשפחתי ולחברינו , קיבל ביטוי בקהל , שכל פעם חסר בו מישהו נוסף , כמו בשירו של עודד פלדמן שביצעה להקת חיל האוויר על המיתרים שפוקעים והמנגינה שבכל זאת ממשיכה .
בין הבאים היו סבתי וְיֶרה , שנפטרה ב־ 1988 , משה לוין ( קוֹקלָה ) ואשתו היפה והמסורה לאה .
קוקלה התגייס לצנחנים כשאבא שלי היה המג"ד .
הוא התבלט מיד כחייל אמיץ והפך לקצין כריזמטי ונועז .
הוא היה גדול וחזק .
הוא בלט בין מקימי סיירת מטכ"ל , וזמן מה לאחר שחרורו התגייס למוסד והגיע לתפקיד ראש אגף המבצעים בארגון .
קוקלה היה נון־קונפורמיסט , הוא לא התחנף לאף אחד ונודע כקשוח במיוחד , כלפי פקודיו ומפקדיו כאחד .
איתנו הוא היה רך ומלא הומור .
הוא נהג לקחת אותנו לים עם עוֹגי , כלב הבוקסר שלנו , בשנים הראשונות , כשהורי עוד היו מרוסקים .
מיד לאחר האסון הוא התייצב , שתקן כדרכו , ונשאר .
" יש לי כבוד לאנשים , אבל רק אל אריק יש לי יראת כבוד , " אמר פעם לאשתו
כשחזר מהצגת תוכניות לאחד מראשי הממשלה .
אבא שלי לא היה בשום תפקיד בכיר אז , אבל זה לא שינה דבר .
אורי דן , שהיה עיתונאי וסופר בינלאומי , היה שם תמיד .
הוא נשלח ב־ 1954 ככתב העיתון הצבאי " במחנה " לסקר את פעולות התגמול .
אבא שלי שלח אותו לקורס צניחה .
אורי , שבכל הקשור לעבודתו העיתונאית היה קיצוני ונחוש , כמו גם בשאר העניינים , עמד במשימה .
הוא הצטרף לפעולות התגמול , צנח במיתלה ב־ 1956 בזמן מבצע קדש , הצטרף לאבא שלי במלחמות , צילם ותיעד .
בהמשך הוא היה בקרבות בווייטנאם , בקפריסין , בקוסובו ועוד .
יותר מ־ 50 שנה הוא ליווה אותו , והיה לידו תמיד .
מי שניהל את הטקס ביד רמה היה רֵיבּ שלמה מיידנצ'יק , ראש כפר חב"ד עם זקנו הלבן ועיניו הכחולות והעמוקות שזיק עליז וטוב תמיד ריצד בהן .
מיידנצ'יק , שהיה נהג קטר גאה , לא נפרד אף פעם מכובע הקסקט של רכבת ישראל אותו חבש מעל לכיפה .
הוא היה קם לעבודתו ברכבת לפני אור ראשון , ובסיום יום העבודה היה מתפנה לענייני השתדלנות .
הוא הכיר את כולם , וכולם הכירו וכיבדו אותו , מפני שמעולם לא דאג לעצמו אלא לענייני חב"ד בלבד .
מיידנצ'יק עבד כנהג קטר עוד ברוסיה , לפני שעלה ארצה ולפני שהכיר את החב"דניקים וחזר בתשובה .
שנים ניסיתי לחוקרו על הרפתקאותיו בפונדקים , לאורך המסילות הארוכות ללא קץ ברוסיה , אולם הוא לא הסכים לומר דבר .
מבחינתו הוא נולד כשנפגש עם חסידיו של הרבי מלובביץ' .
גם בקרב חסידי הרבי היה מיידנצ'יק מהנחרצים ביותר .
הוא האמין בכל לבו שהרבי הוא המשיח , וסירב להאמין שמת .
" לא נראה לך שקצת הגזמתם עם הקטע הזה ? "
הייתי שואל אותו , והוא —  כלא שומע .
בזכות הרבי גם הכרנו אותו .
לאחר מותו של גור שלח הרבי מכתב לאבא שלי ובו נאמר בין השאר , " שאז נודע לתהילה שֵם מר ] שרון [ כמפקד ומגן על ארצנו הקדושה ותושבי ] ה [ ובעל תכונות נפש אצילות , והשם יתברך האיר פניו אליו והנחילנו הצלחה בפעולותיו ועד לניצחון לא ישוער . "
למיידנצ'יק זה הספיק , הוא לא היה צריך יותר מזה , הוא התייצב כמו חייל .
מוטי לוי , הלוא הוא " מוטי שלנו " , לא נפקד מעולם .
מוטי היה נהגו של אבא שלי בצבא מאז 1967 .
הוא ליווה אותו במלחמת ההתשה , במלחמה בטרור בעזה ובמלחמת יום כיפור .
מוטי החזיק בכל רישיונות הנהיגה האפשריים , ולא נתן לאף אחד אחר לנהוג ברכב בו היה אבא שלי .
הוא דאג לו כאילו היה אביו שלו .
מוטי היה נהג מצטיין כל כך , עד שאת הסיגריות מסוג אסקוט אותן נהג לעשן , היה מרוויח בהתערבויות עם שאר נהגי אלופי המטה הכללי בזמן ישיבות מטכ"ל :
הוא היה מצליח להחנות את הפלימות' הצבאי הגדול תוך ביצוע תמרון קשה במיוחד של סיבוב מלא וכניסה לחניה צרה .
במלחמת יום כיפור מוטי נפצע קשה , ושכב במשך 14 חודשים כשהוא כולו בגבס ולא מסוגל לזוז .
אמא שלי היתה מביאה לו את המאכלים החביבים עליו , ובמיוחד מרק שעועית .
כשהתאושש , בא לעבוד עם הורי במשק ואז , זמן לא רב אחרי שקם מפציעתו , בעת הפגנה של יהודים , אנשי שמאל קיצוניים מקיבוץ כרם שלום , אשר מחו על עמדתו הפוליטית של אבא שלי , פרצו המפגינים האלימים למשק ושברו את רגליו של מוטי שוב .
הוא נאלץ לשכב שמונה חודשים נוספים בגבס עד שהחלים .
לאחר מכן ניהל את המשק במשך שנים ארוכות כשאבא שלי כיהן כשר בממשלות ישראל .
עוד הגיעו אולגה אחותה הגדולה של אמי ושמעון בעלה ניצול מחנות ההשמדה ובניהם , יפה אחותה של אמי , הדוד סַפי , שיקשה עלי להסביר איך בדיוק הוא קרוב משפחתנו , אבל שנים של הכרה וגאווה בכך מצדו ומצדנו קיבעו באופן מוחלט עובדה זו .
ספי פוחצ'בסקי , בן למשפחת איכרים מראשון לציון , היה בעל ידיים טובות , ידע לזמור גפנים , ובכל שנה בחורף היה מגיע למשק למטרה זו .
" צריך לזמור את הגפן כשהיא כבר לא מטפטפת כשזומרים אותה , וכשהיא עדיין לא מטפטפת , " הסביר לי כדי שאבין שיש חלון הזדמנויות שאסור להחמיצו .
אני הייתי צעיר והוא כבר מבוגר , סבא , כשהיה מטפס על הגגות כדי להגיע לענפי הגפן .
" בחייך , ספי , תשאיר לי את זה , " הייתי אומר לו , אבל הוא כבר למעלה .
" תעשה כמוני , " אמר לי ודילג מעל שער ברזל גבוה בתנועה לוליינית של מתעמלת רומנייה .
אפילו לא חשבתי לנסות .
עוד הגיעו שרה מַנקוּטה , החברה והשכנה מצהלה , דב שיאון , חבר ותיק של אבא שלי , אריאלה קיש , חברתה הטובה של אמא שלי ושותפתה ליגון —  אריאלה איבדה את בתה באותה התקופה —  דני צור , חברו של גור לכיתה בצהלה , שממשיך להתייצב גם אחרי 40 שנה באזכרות , גבי ויעל כהן , ראובן אדלר החבר הקרוב , רחל קרמרמן , אברהם קרן , אלי לנדאו ועוד חברים .
מאז שהתחילו לקחת אותנו , את אחי ואותי , לאזכרות בשנות ה־ 70 , לא החמצתי אחת .
לפני הטקס אנחנו משקים את ערוגת הפרחים הקטנה , ובמגרפת קוּלטיבָטוֹר קטנה מגרפים מסביב .
בשנים ההן ניצב ברוש גדול בצמוד לחלקת הקבר , בין ענפיו נהגנו להסתיר את המגרפה והמשפך .
בחלקה הקטנה קבורה מרגלית אמו של גור , ולצדה גור .
מרגלית , גלי , כפי שכונתה , אחותה של אמי , היתה אשתו הראשונה של אבא שלי .
היא נהרגה בתאונת דרכים בשנת 1962 , כשגור היה בן חמש .
היא היתה אהובת נעוריו של אבי , והמכה היתה קשה עבורו .
אבל עוד יותר קשה היה לו להתמודד עם היתמות הפתאומית של גור , שהיה צמוד כל העת לאמו בימים ובלילות בהם היה אבא שלי בצבא .
לספר לַילד על מותה של אמו היתה משימה על־אנושית עבורו .
אינני זוכר איך ומתי , אבל ממנו למדתי זאת .
גור סירב להאמין , והשיחה הזו רדפה את אבא שלי לתמיד .
שתי מצבות יש בחלקת הקבר הקטנה והמרובעת , אחת היא אבן בזלת שחורה גדולה ועגולה , קווים נשיים יש לה , אבא שלי הביא אותה מן הצפון אז .
לצדה מצֵבת שיש קטנה , ילדותית ומעוגלת , עומדת .
" היא לקחה אותו אליה , " נאמר אז .
עד 10 בבוקר היו מתאספים כולם , וב־ 10 בדיוק היה מתחיל מיידנצ'יק בטקס .
אחי ואני משני צדיו של אבי , עמרי משמאלו ואני מימינו , מקומות קבועים ללא תיאום .
היו שנים בלי דמעות בעיניו של אבי , רק צבען השתנה מעט .
היו שנים עם דמעה בקצה העין , והיו שנים עם דמעות .
לא בכי , אבל דמעות .
היתה שנה אחת עם גשם שוטף שירד והרטיב את כולם .
היתה לי תחושה שאני תומך בו , גם בגיל צעיר .
עוד כשהייתי ילד קטן , והיינו הולכים באיזה מקום , תחושתי היתה שאני מאבטח אותו , למרות שאובייקטיבית הוא היה גדול וחזק ואני צעיר וקטן .
לא מפני שהוא אחד שצריך שישמרו עליו , ממש לא .
הוא השתתף בקרבות רבים , מהם פנים אל פנים , וגם נפצע מספר פעמים .
גם לאחר שהשתחרר מהצבא , במשק , ראיתי אותו אוכף את הסדר לבדו , ביד חזקה , מול מסיגי גבול וגנבים , בעיקר במכת גב היד , חבטה ייחודית לו , שלא ראיתי בשום מקום אחר .
ובכל זאת , למרות שלא ביקש זאת מעולם , תמיד הרגשתי צורך לשמור עליו .
באזכרות היה לי קושי מיוחד , קושי לראות אותו בסבלו .
אמא שלי , אחיותיה ועוד חברה עמדו בצל הברוש הגדול שאיננו עוד , עמדו מימין לי ובאלכסון , מול הצלע הניצבת של חלקת הקבר .
בתווך עמד מיידנצ'יק .
מאחורינו עמדו כל חברינו .
פרקי התפילה נקראו ומזמורי תהילים של אותיות השם הוקראו על ידינו ועל ידי הנוכחים .
מתוך ספרי תפילה קטנים אותם חילק מיידנצ'יק , הוא היה קורא בשמו של אחד הנוכחים ומוודא שהלה יודע היכן לקרוא .
אבא שלי קרא קדיש בקול בוטח .
את הסבל ראיתי בעיניים ולא שמעתי בקול .
בתום הטקס היו כולם נשארים עוד זמן מה ומדברים .
מיידנצ'יק היה אוסף את ספרי התפילה ואת הכיפות שחילק .
" בברוקלין מכינים כיפות מעורלות של גויים שנימולו , " ציין אורי דן כשראה את מיידנצ'יק אוסף את הכיפות השחורות .
אבא שלי לחץ ידיים לכולם בחום .
הייתי משקה עוד פעם את הפרחים וכולם הלכו לעבר החניה , שם היה מחלק מיידנצ'יק דבש הדרים מכפר חב"ד לכבוד ראש השנה .
אולם האטרקציה האמיתית היתה אצל הדוד ספי , בתא המטען של המכונית :
הוא נהג לפתוח את תא המטען של מכוניתו בחניית בית הקברות , ושם היו מונחים מעשי ידיו , תאנים מיובשות אותן קטף אצלנו במשק , משמשים מיובשים , צימוקים מענבי המשק שלנו , ירקות טריים , מלפפונים חמוצים , פלחי מנגו קפואים , מיצים חצי־קפואים שהתאימו לחום שבדרך כלל שורר בזמן הזה , יינות שהכין בעצמו וליקרים אותם זיקק בעצמו .
כולם היו מתנפלים על הבגז' ובוזזים אותו .
לאבאל'ה שלום ,
אבא , מאוד שמחנו לקבל את מכתביך , גלויותיך ומברקיך .
שראיתי את הגלויה ששלחת חשבתי בהתחלה שזה האמפייר סטייט בילדינג .
אבל אחרי שלילי הקריאה הבנתי שזה המלון בו אתה מתגורר .
היחסים שלי עם עמרי די טובים .
הייתי אצל האורטודנט שלי והוא בדק את שיני , אפילו אני ראיתי שחל שיפור ניכר .
לילי ואני היינו בתוכנית של " להקת פיקוד צפון " , יש לציין שהלהקה היא מצוינת ולפי דעתי הטובה ביותר בצה"ל .
( השירים לא כל כך יפים אבל המערכונים נהדרים . )
היום לא התקיימה פעולה בצופים , ובגלל זה יש לי זמן לכתוב לך .
( גם קודם אבל ודאי גם אתה היית ילד פשוט " אין חשק " . )
אבא ניפחתי את אופני אך קרה תקר .
ספר עוד לא החלפתי ( כי המורה חולה ) .
אני מתגעגע אליך מאוד אבל אפשר לסבול .
סבתא סיפרה לי שהסוסה שמנה ובריאה , אך אני עוד לא ראיתיה מאז נסעת .
נ.ב .
אבא אתה יודע גלעד כבר ממש מתגלגל מצחוק הוא צוחק בלי הפסק עד שלילי מפחדת שתכאב לו הבטן מרוב צחוק .
בנך האוהב אותך מאוד
גור 4.3.67

כשאני חושב על אשתי , אני תמיד חושב על הראש שלה .
קודם כול , על הצורה שלו .
בפעם הראשונה שראיתי אותה , ראיתי את העורף שלה , והיה בו משהו מקסים , בזוויות שלו .
כמו גרעין תירס קשה ונוצץ או מאובן מאפיק הנהר .
היה לה מה שהוויקטוריאנים היו מכנים " ראש מעוצב להפליא " .
אפשר היה לדמיין את הגולגולת בקלות .
הייתי מזהה את הראש הזה בכל מקום .
ואת מה שבתוכו .
גם על זה אני חושב , על התודעה שלה .
על המוח שלה , כל אותם פיתולים , והמחשבות שלה שעוברות הלוך ושוב דרך הפיתולים הללו כמו מרבי רגליים זריזים , אחוזי תזזית .
כמו ילד , אני מדמיין את עצמי פותח את הגולגולת שלה , פורש את פיתולי המוח ובורר אותם , מנסה לתפוס וללכוד את מחשבותיה .
על מה את חושבת , איימי ?
היתה השאלה ששאלתי יותר מכול במהלך חיי הנישואים שלנו , גם אם לא בקול , גם אם לא את האדם שהיה בכוחו לענות .
אני מניח שהשאלות האלה מעיבות כענני סערה על כל חיי נישואים :
מה את חושבת ?
איך את מרגישה ?
מי את ?
מה עשינו זה לזה ?
מה נעשה ?
העיניים שלי נפקחו בבת אחת בשש בבוקר בדיוק .
אני לא מדבר על רפרוף ציפורי של הריסים , על שיבה למודעות במצמוץ עדין , ההתעוררות היתה מכנית .
נקישת עפעפיים מפחידה של בובת פיתום :
רגע אחד העולם שחור , ואז - ההצגה מתחילה !
שש אפס אפס אמר השעון - הדבר הראשון שראיתי , ישר מולי .
שש אפס אפס .
הרגשתי אחרת .
רק לעתים נדירות התעוררתי בשעה עגולה כזאת .
אני אדם של יקיצות אקראיות :
8:43 , 11:51 , 9:26 . החיים שלי נטולי שעונים מעוררים .
בדיוק ברגע ההוא , שש אפס אפס , טיפסה השמש מעל קו אופק של עצי אלון ונחשפה במלוא הדרה הקיצי כאל זועם .
בבואתה התלקחה על פני הנהר לעבר הבית שלנו , אצבע ארוכה ורועמת מצביעה עלי מבעד לווילונות חדר השינה הרפויים .
מצביעה בהאשמה :
ראו אותך .
ועוד יראו .
המשכתי לשרוץ במיטה , המיטה מניו יורק בביתנו החדש , שעדיין כינינו " הבית החדש " אף שגרנו בו כבר שנתיים .
זה בית שכור , ממש על גדות נהר המיסיסיפי , בית שזועק נובורישיות ‑ פרוורים , מקום מהסוג ששאפתי אליו בילדותי בצד האחר של העיר , צד של בתים דו ‑ מפלסיים מכוסים שטיחים צמריריים .
בית שמיד נראה מוכר , גדול ומרשים כמו כל הבתים מסוגו , לא מאתגר , חדש , חדש , חדש , מהסוג שאשתי היתה מתעבת - ואכן תיעבה .
" לעקור את הנשמה שלי לפני שאני נכנסת ? "
היה הדבר הראשון שאמרה כשהגענו .
זאת היתה פשרה - איימי עמדה על כך שנשכור בית , לא נקנה , בעיירת הולדתי הקטנה במיזורי , בתקווה נחושה שלא ניתקע כאן לאורך זמן .
אבל הבתים היחידים להשכרה היו מקובצים בפרויקט הפיתוח הכושל הזה - עיר רפאים מיניאטורית של אחוזות בבעלות הבנק , מוכות מיתון ומוזלות , שכונה שנסגרה עוד לפני שנפתחה .
זאת היתה פשרה , אבל איימי לא ראתה את זה ככה , ממש לא .
בעיני איימי זאת היתה ענישה גחמנית שלי , סיבוב מרושע ואנוכי של הסכין .
אני אגרור אותה כמו איש מערות לעיירה שנמנעה ממנה בכל תוקף , ואכריח אותה לגור בבית מהסוג שנהגה ללעוג לו .
אני מניח שאין זו פשרה אם רק אחד מכם רואה בה פשרה , אבל בדרך כלל ככה נראו הפשרות שלנו .
אחד מאיתנו תמיד כעס .
איימי , בדרך כלל .
אל תאשימי אותי בעוול המסוים הזה , איימי .
עוול מיזורי .
תאשימי את הכלכלה , תאשימי את המזל הרע , תאשימי את ההורים שלי , תאשימי את ההורים שלך , תאשימי את האינטרנט , תאשימי אנשים שמשתמשים באינטרנט .
פעם הייתי כותב .
הייתי כותב שכתב על טלוויזיה וסרטים וספרים .
פעם , כשאנשים עוד קראו דברים מודפסים , פעם , כשלמישהו עוד היה אכפת מה דעתי .
הגעתי לניו יורק בסוף שנות התשעים , כשימי הזוהר נשמו את נשימותיהם האחרונות , אף שאיש לא ידע זאת בשעתו .
ניו יורק היתה מלאה כותבים , כותבים אמיתיים , כי היו אז מגזינים , מגזינים אמיתיים , המון מגזינים .
האינטרנט עדיין היה חיית מחמד אקזוטית שהוחזקה בפינת עולם המו"לות - נזרוק לה קצת בונזו , נראה אותה מקפצת בקצה הרצועה הקטנה שלה , איזו חמודה , אין סיכוי שהיא תהרוג את כולנו בשנתנו .
תחשבו על זה :
בתקופה ההיא , ילדים שהרגע סיימו אוניברסיטה היו מגיעים לניו יורק ומקבלים תשלום על כתיבה .
לא היה לנו מושג שאנחנו פוצחים בקריירות שייעלמו בתוך עשור .
היתה לי עבודה במשך אחת ‑ עשרה שנה ואז לא היתה לי , עד כדי כך מהר זה קרה .
בכל רחבי הארץ מגזינים החלו לקרוס , להיכנע לזיהום הפתאומי שהפיצה הכלכלה הכושלת .
כותבים ( כותבים מהסוג שלי :
כאלה שרוצים להיות סופרים , הוגי דעות מהורהרים , אנשים שהמוח שלהם אינו זריז מספיק לכתוב בלוגים או לשלוח לינקים או לצייץ בטוויטר , בקיצור קשקשנים זקנים ועקשנים ) היו מחוסלים .
דמינו ליצרנים של כובעי נשים או של שוטים לכרכרות - זמננו עבר .
שלושה שבועות אחרי שנפטרו ממני , גם איימי פוטרה מהעבודה שלה , אם אפשר לקרוא לזה עבודה .
( עכשיו אני מרגיש איך איימי מציצה מעבר לכתף שלי ומגחכת על כך שדנתי בכזאת אריכות בקריירה שלי , במזלי הרע , ואילו את החוויה שלה פטרתי במשפט אחד .
וזה , כך היתה אומרת לכם , טיפוסי מאוד .
כל כך מתאים לניק , היא היתה אומרת .
זה היה הפזמון החוזר שלה , כל כך מתאים לניק ל ...
והמשך המשפט , הדבר שכל כך מתאים לי , היה תמיד גרוע . )
שנינו , המבוגרים המובטלים , שרצנו שבועות בגרביים ובפיג'מות בבית האבן החום שלנו שבברוקלין , התעלמנו מהעתיד , פיזרנו דברי דואר שלא נפתחו על פני שולחנות וספות , אכלנו גלידה בעשר בבוקר ופרשנו לשינה כבדה בצהריים .
ואז יום אחד הטלפון צלצל .
מהעבר האחר היתה אחותי התאומה .
מרגו חזרה הביתה לפני שנה לאחר שגם אותה פיטרו בניו יורק - הבחורה תמיד נמצאת צעד אחד לפני , אפילו בענייני מזל מחורבן .
מרגו התקשרה מנורת' קרתג' הישנה והטובה שבמיזורי , מהבית שבו גדלנו , ובעודי מאזין לקולה ראיתי אותה לנגד עיני בגיל עשר , בקארה כהה וסרבל קצר , יושבת על הרציף האחורי של סבא וסבתא שלנו , גופה רפוי כמו כרית ישנה , רגליה הרזות משכשכות במים , והיא צופה בנהר זורם על כפות רגליה הלבנות כדג , מרוכזת כל כך , רגועה ומיושבת לחלוטין אפילו בתור ילדה .
הקול של גוֹ היה חם וצרוד גם כשמסרה את החדשות הקשות :
אמנו העשויה ללא חת גוססת .
אבא שלנו כבר היה כמעט גמור - המוח ( הנבזי ) שלו , הלב ( העלוב ) שלו , שניהם הלכו והעכירו בעודו מדשדש לעבר האפור הגדול שמעבר .
עכשיו נראה שאמא שלנו תגיע לשם לפניו .
נשארו לה שישה חודשים , אולי שנה .
היה ברור לי שגו הלכה להיפגש עם הרופא בעצמה , רשמה הערות בשקדנות בכתב היד המרושל שלה , וכעת נמלאו עיניה דמעות כשניסתה לפענח את מה שכתבה .
תאריכים ומינונים .
" טוב , די , אין לי מושג מה כתוב כאן , זה תשע ?
זה נשמע הגיוני בכלל ? "
היא אמרה , ואני קטעתי אותה .
היתה פה משימה , ייעוד שאחותי הושיטה לי בכף ידה כמו שזיף .
כמעט פרצתי בבכי מרוב הקלה .
" אני אחזור , גו .
אנחנו נחזור הביתה .
זה לא בסדר שתעשי את כל זה בעצמך . "
היא לא האמינה לי .
שמעתי אותה נושמת מהעבר האחר .
" אני רציני , גו .
למה לא ?
אין כאן שום דבר . "
נשיפה ארוכה .
" ומה עם איימי ? "
את זה לא שקלתי מספיק לעומק .
פשוט הנחתי שאצרור את אשתי הניו יורקית עם תחומי העניין הניו יורקיים שלה והגאווה הניו יורקית שלה , ואקח אותה מהוריה הניו יורקים - אותיר מאחור את ארץ המחר התזזיתית , המרגשת , של מנהטן - ואשתיל אותה בעיירה קטנה על גדת הנהר במיזורי , והכול יהיה בסדר .
עדיין לא הבנתי כמה מטופשת , כמה אופטימית , כמה , הו כן , כל כך מתאימה לניק , היתה המחשבה הזאת .
לאיזו אומללות היא תוביל .
" איימי תהיה בסדר גמור .
איימי ... "
זאת הנקודה שבה הייתי אמור להגיד " איימי אוהבת את אמא . "
אבל לא יכולתי להגיד לגו שאיימי אוהבת את אמא שלנו , כי גם אחרי שעבר כל כך הרבה הזמן , איימי בקושי הכירה את אמא שלנו .
הפגישות המעטות שלהן הותירו את שתיהן מבולבלות .
אחריהן היתה איימי מנתחת את השיחות במשך ימים שלמים - " ולמה היא התכוונה כשהיא אמרה ... "
- כאילו אמא שלי היא איזו איכרה משבט עתיק שהגיעה מהטונדרה בזרועות עמוסות בשר יאק נא וכפתורים לשם סחר חליפין , וניסתה להוציא מאיימי משהו שלא רצתה למכור לה .
איימי לא היתה מעוניינת להכיר את המשפחה שלי , לא רצתה להכיר את המקום שנולדתי בו , ובכל זאת , מסיבה כלשהי חשבתי שלחזור הביתה יהיה רעיון טוב .
הבל פה של בוקר חימם את הכרית , והחלטתי לחשוב על משהו אחר .
היום הזה לא מתאים לספקות או לחרטות , היום הוא יום של עשייה .
מלמטה שמעתי שוב צליל שאבד מזמן , איימי מכינה ארוחת בוקר .
טורקת דלתות של ארונות עץ ( הך ‑ טראח ! ) , מקרקשת במכלי פח וזכוכית ( רינג ‑ דינג ! ) , מסיטה ובוררת סירי מתכת ומחבתות ברזל ( ראז ‑ שאז ! ) .
תזמורת קולינרית מכוונת כלים , מקרקשת במרץ לעבר הסיום הגדול , תבנית עוגה מתגלגלת ומתופפת על הרצפה , פוגעת בקיר בהלמות מצלתיים .
משהו מרשים נברא שם , אולי קרפ , כי קרפים הם דבר מיוחד , והיום איימי תרצה להכין משהו מיוחד .
היום יום הנישואים החמישי שלנו .
צעדתי יחף אל קצה המדרגות , עמדתי והאזנתי בבהונות מחופרות בשטיח העבה מקיר לקיר שאיימי תיעבה עקרונית , וניסיתי להחליט אם אני מרגיש מוכן להצטרף אל אשתי .
איימי היתה במטבח ולא ידעה מאומה על היסוסי .
היא זמזמה משהו מלנכולי ומוכר .
התאמצתי לזהות את הנעימה - שיר עם ?
שיר ערש ?
- ואז קלטתי שזה שיר הנושא של " מ.א.ש " :
" Suicide is Painless " .
ירדתי למטה .
השתהיתי בפתח וצפיתי באשתי .
השיער שלה , הצהוב כחמאה , היה אסוף וקיפץ בעליזות כמו חבל קפיצה .
היא מצצה בהיסח הדעת קצה אצבע שנכוותה וזמזמה סביבה .
היא זמזמה בלי לשיר כי היא מספר אחת בהחרבת מילות שירים .
באחד הדייטים הראשונים שלנו השמיעו ברדיו שיר של ג'נסיס , " She seems to have an invisible touch , yeah " .
ואיימי זימרה לה במקום , " She takes my hat and puts it on the top shelf " .
כששאלתי אותה מדוע חשבה שיש סיכוי כלשהו , ולו הקלוש , המעורפל , המופרך ביותר , שהמילים שלה נכונות , היא אמרה לי שתמיד חשבה שהאישה בשיר באמת אוהבת את הגבר כי היא מניחה את הכובע שלו על המדף העליון .
באותו רגע ידעתי שהיא מוצאת חן בעיני , ממש מוצאת חן בעיני , הבחורה הזאת שיש לה הסבר לכל דבר .
מטריד להיזכר במשהו שמחמם את הלב אבל להרגיש קור מוחלט .
איימי הציצה בקרפים שרחשו במחבת וליקקה משהו ממפרק היד שלה .
היה לה מראה מנצח , אשת איש של ממש .
אם אחבק אותה בזרועותי , יהיה לה ריח של פירות יער ואבקת סוכר .
כשהבחינה בי אורב שם בתחתוני בוקסר מלוכלכים ושיער מזדקר כמו של טרול , היא נשענה על הדלפק ואמרה " שלום לך , חתיך . "
מיצי קיבה וחרדה התגנבו ועלו בגרוני .
חשבתי לעצמי , קדימה , לך .
הגעתי לעבודה באיחור רב .
אחותי ואני עשינו מעשה מטופש כשחזרנו שנינו הביתה .
עשינו את מה שתמיד אמרנו שנעשה .
פתחנו בר .
לווינו לשם כך כסף מאיימי , שמונים אלף דולר , סכום שפעם היה חסר משמעות עבורה אבל בשלב הזה כבר היה כמעט הכול .
נשבעתי שאחזיר לה את הכסף , עם ריבית .
אני לא אהיה גבר שלווה כספים מאשתו - הרגשתי שהשפתיים של אבא שלי מתעקלות בבוז מעצם הרעיון .
טוב , יש כל מיני סוגים של גברים , היה ביטוי הגנאי המחמיר ביותר שלו , ואת חציו השני ביטא בשתיקה , ואתה מהסוג הלא נכון .
אבל באמת שזאת היתה החלטה מעשית , צעד עסקי נבון .
גם איימי וגם אני היינו זקוקים לקריירות חדשות , זאת תהיה הקריירה שלי .
היא תבחר את הקריירה שלה יום אחד , או שלא תבחר , אבל בינתיים תהיה לנו הכנסה בזכות שרידי קרן הנאמנות שלה .
כמו המק'ווילה ששכרתי , כיכב גם הבר באופן סמלי בזיכרונות הילדות שלי - מקום שרק מבוגרים הולכים אליו , ועושים שם מה שמבוגרים עושים .
אולי בגלל זה התעקשתי כל כך לקנות אותו אחרי שהפרנסה שלי נלקחה ממני .
זאת היתה תזכורת לכך שבסופו של דבר אני אכן מבוגר , גבר בוגר , בן אדם מועיל , אף על פי שאיבדתי את הקריירה שבזכותה הייתי כל הדברים הללו .
אני לא אחזור על אותה טעות , העדרים השופעים לשעבר של כותבי המגזינים ימשיכו ליפול טרף - לאינטרנט , למיתון , לציבור האמריקני שמעדיף לצפות בטלוויזיה או לשחק במשחקי מחשב או להודיע לחברים שלו באמצעים אלקטרוניים דברים כמו " איזה באסה שיורד גשם ! "
אבל אין אפליקציה שתחליף את התחושה של בורבון ביום חם בבר קריר וחשוך .
העולם תמיד ירצה לשתות משהו .
הבר שלנו הוא בר פינתי , שהאסתטיקה שלו אקראית , עשויה טלאים טלאים .
החלק הכי מוצלח בו הם המדפים הוויקטוריאניים שמאחורי הבר , שיש להם ראשי דרקונים ופני מלאכים שמגיחים מתוך עץ האלון - יצירה מפוארת בימים האלה של פלסטיק זול .
שאר הבר , למען האמת , די מחורבן .
מצעד העיצובים העלובים ביותר מכל העשורים :
רצפת לינוליאום מתקופת אייזנהאואר , ששוליה מתעקלים כלפי מעלה כמו לחם קלוי שנשרף , קירות מחופים עץ מפוקפק היישר מסרטי הפורנו הביתיים של שנות השבעים , מנורות הלוגן עומדות , מחווה מקרית לחדר המעונות שלי משנות התשעים .
התחושה הכללית היא ביתית ומוזרה - המקום נראה כמו דירה לשיפוץ , חביבה ומוזנחת , יותר מאשר כמו בר .
ויש בו משהו עליז , אנחנו חולקים מגרש חנייה עם אולם הכדורת המקומי , וכשהדלת שלנו נפתחת , המולת הסטרייקים מלווה כתרועה את הלקוחות הנכנסים .
קראנו לבר " הבר " .
" אנשים יחשבו שאנחנו מתחכמים , במקום להאשים אותנו בפשיטת רגל יצירתית , " טענה אחותי .
כן , חשבנו שאנחנו ניו יורקים מתוחכמים - שהשם הוא בדיחה שאיש מלבדנו לא יבין , לא כפי שאנחנו מבינים אותו .
לא ברמת המטא .
דמיינו לעצמנו את המקומיים מעקמים את האף , למה קראתם לו " הבר " ?
אבל הלקוחה הראשונה שלנו , גברת אפורת שיער במשקפי ביפוקל וטרנינג ורוד , אמרה " השם מוצא חן בעיני .
כמו ב'ארוחת בוקר בטיפאני' , כשלחתול של אודרי הפבורן קראו ' חתול' . "
מאותו רגע הרגשנו הרבה פחות עליונות , וטוב שכך .
נכנסתי למגרש החנייה .
חיכיתי לקול הסטרייק מאולם הכדורת - תודה לכם , תודה לכם , חברים - ויצאתי מהמכונית .
התפעלתי מהסביבה , כי עוד לא מאסתי בנוף המאולף - סניף הדואר הגוצי העשוי לבנים צהבהבות שמעבר לרחוב ( שהיה כעת סגור בשבתות ) , בניין המשרדים נטול היומרה שצבעו בז' קצת בהמשך הכביש ( שהיה כעת סגור , נקודה ) .
זאת לא היתה עיירה משגשגת , לא עוד , ממש לא .
לעזאזל , אפילו השם שלה לא מקורי , היא אחת משתי קרתג' במיזורי - טכנית , העיירה שלנו היא נורת' קרתג' , קרתג' הצפונית , שם שמתאים לעיר תאומה , אף שהיא רחוקה מאות קילומטרים מקרתג' האחרת והקטנה מבין השתיים .
האמת היא שמדובר בעיירה קטנה וציורית בסגנון שנות החמישים שהתנפחה לפרוור סתמי בגודל בינוני , בשם מה שמכונה " קדמה " .
ועדיין , זה המקום שאמא שלי גדלה בו , ובו היא גידלה אותי ואת גו , ולכן הוא היסטורי .
בכל הנוגע להיסטוריה שלי , לפחות .
בעודי צועד לעבר הבר על פני מגרש החנייה העשוי בטון ומלא עשבים שוטים , השקפתי לאורך הכביש וראיתי את הנהר .
זה מה שתמיד אהבתי בעיירה שלנו , אנחנו לא ניצבים על איזה צוק מוגן שמשקיף אל המיסיסיפי - אנחנו ממש על המיסיסיפי .
יכולתי לצעוד במורד הרחוב היישר לתוכו , צניחה קלה לעומק של מטר וכבר אני נסחף בדרכי אל טנסי .
כל בניין במרכז העיירה נושא סימונים שנרשמו ביד לציון גובה המים בזמן ההצפות של 1961 , 1975 , 1984 , 1993 , 2007 , 2008 , 2011 . וכן הלאה .
הנהר לא עלה על גדותיו כעת , אבל בהחלט זרם בדחיפות , בזרמים חזקים וסמיכים .
לאורכו התקדם במהירות טור ארוך של גברים , עיניהם נעוצות בכפות רגליהם , כתפיהם מתוחות , צועדים בקצב קבוע לשום מקום .
בעודי צופה בהם , הרים אלי פתאום אחד הגברים מבט ופניו מוצללות כחשכה מעוגלת .
הסתובבתי .
הרגשתי צורך מיידי ועז להיכנס פנימה .
עד שעברתי שישה מטרים , בעבע הצוואר שלי מזיעה .
השמש עדיין היתה עין זועמת בשמים .
ראו אותך .
הקיבה שלי התכווצה והחשתי את צעדי .
הייתי זקוק למשקה .

מעבר לאופק
קוראים לי ישמעאל .
לפני כמה שנים - לא משנה כמה בדיוק –

מאחר שארנקי היה ריק מכסף פחות או יותר ,
ודבר בחוף לא עניין אותי במיוחד , חשבתי שאפליג מעט ואראה
את חלקו המימי של העולם .
זו דרכי לגרש את המרה השחורה
ולהסדיר את מחזור הדם .
בכל פעם שאני מגלה כי חיוכי מריר ;
בכל פעם שמשתלט על נשמתי נובמבר לח וגשום ;
בכל פעם שאני מתעכב ללא משים מול חנויות לממכר ארונות מתים ,
ומצטרף לזנבה של כל לוויה הנקרית בדרכי ;
ובפרט בכל פעם שיצר הרע משתלט עלי כדי כך שאני זקוק
לעמוד שדרה מוסרי איתן שימנע בעדי מלצאת אל הרחוב בכוונה
להעיף בשיטתיות מגבעות מעל ראשי חובשיהן - אז אני מבין שהגיעה
העת לצאת אל הים ויפה שעה אחת קודם .
זהו התחליף שלי לאקדח ולקליע .
מחווה פילוסופית ראוותנית נופל קאטו על חרבו ;
אני עולה בשלווה על ספינה .
הדבר אינו מפתיע כלל .
לו רק הכירו אותו , כל בני האדם כמעט , כל אחד במידתו ,
היו חולקים איתי לעתים רגש זהה כמעט לגבי האוקיינוס .
זו לפיכך עירם של תושבי האי מנהטן , רציפים חוגרים אותה
סביב כשוניות אלמוגים את איי הודו המערבית - המסחר מקיף
אותה בקצפו .
השמֵאל או היימֵן , הרחובות מובילים אותך אל המים .
בקצהו הדרומי נמצאת הסוללה , שם שוטפים הגלים את המזח האצילי ,
והרוחות שכמה שעות קודם לכן היו רחוקות מהיבשה מצננות אותו .
ראה את ההמונים הלוטשים עיניהם במים שם .
לך סביב הקצה הדרומי של האי מנהטן באחר צהריים חולמני
של יום ראשון .
טייל מ"קורלירז הוק " ל"קואנטיס סליפּ " ומשם צפונה
דרך " וייטהול " .
מה אתה רואה ?
ניצבים כזקיפים דוממים בכל מקום ,
עומדים ריבואות בני תמותה חולמים בהקיץ על האוקיינוס .
חלקם נשענים כנגד עמודי תמך גדולים ; אחרים יושבים בקצה המזח ;
אחרים מתבוננים מעבר לחומת הספינות שהגיעו מסין ;
מהם יושבים במרומי החיבל , משל הם חותרים לשפר את טווח
הצצתם בים .
אך כל אלה הם עכברי יבשה , הכלואים בימות השבוע
בחללים מחניקים - קשורים לדלפקים , ממוסמרים לספסלים ,
מהודקים למכתבות .
מה פשר הדבר ?
הפסו שדות ירוקים מן הארץ ?
מה מעשיהם כאן ?
אך ראה !
הנה מגיעים המונים נוספים , פוסעים היישר אל המים ,
גמרו אומר כמדומה לצלול .
מוזר !
דבר לא ישביע את רצונם אלא
גבולה הקיצון של היבשת ; שיטוט באפס מעשה בצל מחסנים משכבר
הימים אין די בו .
עליהם להתקרב אל המים ככל יכולתם בלא שייפלו לתוכם .
ושם הם עומדים - לאורך מילין רבים - פרסאות .
אנשי יבשה כולם , משבילים וסמטאות הם באים ,
מרחובות ומשדרות - ימה וקדמה , צפונה ונגבה .
ובכל זאת כאן הם כולם כאחד .
אמור לי , האם סגולתן המגנטית
של מחטי המצפנים של כל האוניות שבכאן היא המושכת אותם הנה ?
זאת ועוד .
נניח שיצאת אל חיק הטבע ; לאזור הררי שופע אגמים .
בחר איזה שביל שייראה בעיניך , ועשר לאחת שהוא יוביל אותך
במדרון של עמק אל בריכת ערוץ נחל .
המים מכשפים .
הנח לאדם המפוזר ביותר לשקוע בחלומות בהקיץ - העמד אותו
על רגליו , גרום לו שיתחיל לצעוד , ובלא שיטעה הוא יוביל אותך
אל מים , בתנאי שיש מים בסביבה .
אם תצמא אי פעם במדבר
האמריקני העצום , ואם תצטרף במקרה לשיירה שאתה נוסע בה
פרופסור העוסק במופשט , מומלץ לערוך ניסוי כזה .
כן , כידוע לכול , הגות ומים כרוכים זה בזה לנצח .
קחו לדוגמה אמן .
הוא משתוקק לצייר אותך בפיסת הנוף הרומנטית ,
החלומית , המוצללת , השקטה והמכושפת מכל אלה שבעמק הנהר סאקו .
מהו המרכיב העיקרי שבו הוא עושה שימוש ?
שם ניצבים עציו , חלולי גזע כולם משל שוהים בהם נזירים וצלביהם ;
כאן מנמנם לו האחו , ושם ישן הצאן ; רחוק יותר מסתלסל עשן מנומנם
מארובת בית כפרי .
באופק נבלע שביל פתלתל בעומק יערות המטפסים
על שלוחות הרים חופפות זו לזו , המתמזגות בתכלת השמים .
אולם , אף שהכול נראה מכושף ואף על פי שעץ האורן משיר את אנחותיו
כעלים על ראש רועה הצאן , לשווא היו כל אלה אלמלא היתה עינו
של הרועה נעוצה בנחל הקסום שלפניו .
צא לטייל בערבות בחודש יוני , וככל שתרחיק לכת שם תטבע
עד ברכיך במרבד חבצלות - מה הוא הקסם האחד הנעדר ?
- מים - אין שם ולו טיפת מים אחת !
לו היה הניאגרה אשד חול ותו לא ,
היית מטריח עצמך אלפי קילומטרים לראותו ?
מדוע התלבט המשורר הדלפון מטנסי שזכה לפתע בשני חופני מטבעות כסף ,
האם לרכוש לעצמו מעיל , שלו נזקק בדחיפות , או להשקיע את כספו בטיול
רגלי לחוף רוקאווי ?
מדוע כל נער בריא שנפש בריאה בו משתוקק
מדי פעם לבקר בים ?
מדוע הרגשת בהפלגת הבכורה כנוסע רטט מסתורי
כאשר נאמר לך לראשונה שאתה וספינתך נמצאים הרחק מטווח
ראייה של היבשה ?
מדוע האמינו הפרסים הקדמונים בקדושת הים ?
מדוע הקדישו לו היוונים אל מיוחד , ועוד אח של זאוס ?
כל זאת לבטח אינו חסר משמעות .
ועמוקה יותר משמעות סיפורו של נרקיס , אשר מאחר שלא יכול
היה לאחוז בדימוי המייסר והנעים בה בעת שראה במי המעיין ,
זינק לתוכו וטבע .
והרי את הדימוי הזה אנו עצמנו רואים
בכל הנהרות והימים .
זהו הדימוי של אשליית החיים הבלתי נתפסת ;
וזהו המפתח לכל העניין .
ובכן , כאשר אני אומר שאני נוהג להפליג בים בכל עת
שראייתי מטשטשת , ואני מתחיל לדאוג יתר על המידה בנוגע לריאותי ,
איני מתכוון שיובן מכך שאני מפליג בים אי פעם כנוסע .
שכן כדי להפליג כנוסע אתה זקוק לארנק , וארנק הוא סמרטוט
ותו לא אלא אם כן יש לך דבר מה בתוכו .
חוץ מזה , נוסעים נתקפים מחלת ים - נהיים שוחרי ריב ומדון –

אינם ישנים בלילות - וככלל הנאתם מעטה למדי ;
לא , לעולם איני מפליג כנוסע , ואף שאני ימאי מנוסה למדי
איני יוצא אל הים כמפקד שייטת , או כקפטן , או כטבח .
אני מוותר על התהילה ועל הכבוד הכרוכים במשרות אלה לטובת
החפצים בהם .
מבחינתי , אני מתעב כל מלאכה , התנסות ומצוקה
המכבדות את העוסקים בהן .
די לי בכך שאני משגיח על עצמי ,
בלא שאשגיח על אוניות , דוברות , דו תורניות , מפרשיות
וכיוצא באלה .
ובאשר להפלגה כטבח - אף שאני מודה שתהילה
ניכרת כרוכה בכך , מאחר שהטבח הוא מעין קצין בספינה - עם זאת ,
איכשהו , מעולם לא חשקתי לצלות עופות - אף שמשעה שנצלו ,
נמרחו בחמאה בטוב טעם ותובלו היטב במלח ופלפל ,
אין איש שידבר על עוף צלוי ביתר כבוד , שלא לומר הוקרה , ממני .
הודות להערצתם העיוורת והאלילית של המצרים הקדמונים לאיביס
צלוי ולהיפופוטם עשוי על האש , זכינו לראות את המומיות
של בעלי החיים האלה בתוך תנוריהם , הפירמידות .
לא , בצאתי אל הים אני מפליג כמלח מן השורה ,
מדיירי הסיפון הקדמי , צולל מתחת לחרטום , מטפס למרומי
התורן הראשי .
נכון , הם נהנים לרדות בי קצת , להקפיץ אותי
מתורן אחד למשנהו , כצרצר באחו בחודש האביב .
ובהתחלה אין היחס הזה נעים כלל וכלל .
הוא פוגע בכבוד , בפרט אם מוצאך מהמשפחות המבוססות
משכבר הימים ביבשת , ואן רנסלרס או רנדולף , או הרדיקנוטס
( אדוני האחוזות בעמק נהר ההדסון , מנהיגי המאבק לעצמאות ,
או מצאצאי שליטיה הדנים של אנגליה ) .
וקשה מכול ,
אם ממש לפני שתחבת את ידך לתוך קלחת הזפת ,
נהגת אדנות כמורה בבית ספר כפרי , שם עמדו על רגליהם
לכבודך התלמידים גבוהי הקומה ביותר .
זהו מעבר חד ביותר , על דיברתי , ממורה למלח , וצליחתו בחיוך
מצריכה לגימת תמצית מרוכזת של דברי סנקה והסטואים .
אך גם זה חולף עם הזמן .
מה בכך שאיזה קפטן זקן רודני פוקד עלי לאחוז במטאטא
ולנקות את הסיפונים ?
במה מסתכם העלבון , אם יישקל , כלומר ,
במאזני הברית החדשה ?
האם סבורים אתם שערכי פוחת בעיני
מלאך אלוהים גבריאל מפני שאני מציית בזריזות ומתוך כבוד
לאשמאי הזקן ?
מי אינו עבד ?
אִמרו לי אתם .
ובכן , ככל שינהגו
בי אדנות - ככל שיכו אותי או יחבטו בי הקפטנים הזקנים ,
אני שואב סיפוק מהידיעה שהכול בסדר ;
שכל זולתי זוכה ליחס דומה במידה רבה - היינו מנקודת מבט גופנית
או רוחנית ; ולפיכך צרת רבים היא נחמת שוטים ,
ועל הכול לחבק זה את זה ולשמוח בחלקם .
זאת ועוד , תמיד אני מפליג כמלח , מפני שמקפידים לשלם לי על עמלי ,
ומעולם לא שמעתי ששילמו ולוּ אגורה שחוקה למי מן הנוסעים .
נהפוך הוא , על הנוסעים לשלם בעצמם .
ויש הבדל של שמים וארץ בין מי שמשלם למי שמשלמים לו .
פעולת התשלום אפשר שהיא הצרה הצרורה מאלה שירשנו מאדם וחווה .
אך מה ישווה לקבלת תשלום ?
התנהגותו האדיבה של אדם הזוכה לתשלום
היא פלא פלאות , בהתחשב בכך שאנו מאמינים בכל לבנו שכסף הוא שורש
הרע עלי אדמות , וכי " בקושי ייכנס עשיר למלכות שמים " .
אה , באיזו חדווה אנו דנים את עצמנו לאבדון !
לבסוף , תמיד אני יוצא אל הים כמלח מן השורה מפני הפעילות הגופנית
היפה לבריאות ואווירו הצח של הסיפון הקדמי .
שכן , כמקובל בעולם ,
רוחות נוטות לנשב מלפנים יותר מאשר מאחור
( בתנאי כמובן שלא תפרו את אמרתו של פיתגורס .
לכן רוב הזמן נושם
המפקד בסיפון האחורי אוויר מיד שנייה שהועבר אליו מן המלחים
שבחרטום הספינה .
נדמה לו שהוא נושם ראשון , אך טעות בידו .
בדומה לכך מובילים פשוטי העם את מנהיגיהם בנושאים
רבים אחרים , ואלה אינם חושדים בדבר .
אך כיצד קרה שאחרי הריחי שוב ושוב את הים כמלח באוניית סוחר ,
העליתי בדעתי להפליג במסע ציד לווייתנים ;
השוטר מטעמן של בנות הגורל , העוקב אחרי בלי הרף ,
מציק לי בחשאי ומשפיע עלי בדרך נטולת הסבר –

הוא יכול להשיב לשאלה זאת טוב מכולם .
וללא ספק , יציאתי להפלגת ציד לווייתנים זו היתה חלק
מתוכניתה הגדולה של ההשגחה העליונה שנוסחה משכבר הימים .
היא נדחקה ברשימה כמעין נעימת ביניים ללא ליווי בין שני מופעים
מרשימים בהרבה .
אני מנחש שחלק זה בתוכנייה נראה בערך כך :
" מאבק איתנים בבחירות לנשיאות ארצות הברית ,
מסע ציד הלווייתנים של ישמעאל , ' קרב עקוב מדם באפגניסטן' " .
אף שאיני יכול לומר במדויק מדוע בחרו אותי המפיקות , אלות הגורל ,
לתפקיד העלוב הזה במסע ציד לווייתנים , בשעה שזולתי נועדו
לתפקידים נשגבים בטרגדיות קלאסיות , ולתפקידים קצרים וקלים
בקומדיות אנינות , ולתפקידים מרוממי רוח בפארסות –

אף שאיני יכול להסביר זאת בדיוק ; בכל זאת , עכשיו כשעולות
בזיכרוני כל הנסיבות , נדמה לי שאני יכול להציץ לתוך המנגנון
והמניעים שהוצגו לפני בעורמה ובמגוון תחפושות כדי לפתותני
למלא את תפקידי , ובה בעת לטעת בי את האשליה שבחירה זו
היתה פועל יוצא של רצוני החופשי והבלתי משוחד ושל שיפוטי הדקדקני .
המניע העיקרי היה הרעיון המכריע על אודות הלווייתן גדל הראש בעצמו .
מפלצת כה מבשרת רעות ומסתורית עוררה את מלוא סקרנותי .
שני בחשיבותו היה הים האכזר והמרוחק שם הוא שייט ,
עצום כאי שניתק ממקומו ; הסיכונים בל יתוארו הכרוכים בלווייתן ;
אלה , לצד אלף מראותיה המופלאים של פטגוניה וצליליה ,
שכנעו אותי להחליט כחפצי .
כל אלה אפשר שלא היו מפתים גברים אחרים ;
אך באשר לי , אני מתענה מתשוקה מתמדת אל המרחקים .
אני אוהב לשוט בימים מאיימים ולנחות על חופי פרא .
אף שאיני מתעלם מן הטוב , אני מתוודע בזריזות אל האימה
ומסוגל אף להתחבר אליה - כאשר מניחים לי - מאחר שכדאי לקיים
יחסים טובים עם כל דייריו של מקום שבו מתאכסנים .
מסיבות אלה אפוא התקבל בשמחה מסע ציד הלווייתנים ;
ארובות השמים של עולם הפלאות נפתחו ,
ובזרם החזיונות הפרועים שהטו אותי לתכליתי , שניים שניים
שטו לעמקי נשמתי במצעד אינסופי דימויים של לווייתן ,
ובמרכזם רוח רפאים מפוארת מכוסה בברדס , כגבעת שלג צפה באוויר .

שמי סֵרִינָה פרום ( בשורוק , כמו כלום ) ולפני קרוב לארבעים שנה נשלחתי למשימה סודית מטעם שירות הביטחון הבריטי .
לא שבתי בשלום .
שנה וחצי מיום גיוסי פוטרתי , לאחר שהמטתי קלון על עצמי והבאתי אסון על אהובי , אם כי גם הוא בהחלט תרם למפלתו .
לא אבזבז זמן רב על ילדותי ועל שנות נעורי .
אבי היה הגמון אנגליקני וגדלתי עם אחות אחת במתחם הקתדרלה שבעיר קטנה וחיננית במזרח אנגליה .
ביתי היה מסביר פנים , מצוחצח , מסודר , מלא ספרים .
הורי חיבבו למדי זה את זה , אהבו אותי ואני אהבתי אותם .
בין אחותי לוסי לביני היה הפרש של שנה וחצי ואף על פי שכילדות התקוטטנו בחירוף נפש , הנזק לא היה חמור , ובבגרותנו התקרבנו .
אמונתו של אבינו באל לא חרגה מהמידה הראויה , לא התערבה הרבה בחיינו והספיקה בדיוק כדי להעלותו באין מפריע בסולם הדרגות הכנסייתי ולהושיבנו בבית מידות בסגנון המלכה אן .
הבית השקיף על גן מוקף חומה ובו משוכות ששמן יצא לתהילה בקרב חובבי צמחייה .
הכול היה אפוא יציב , מעורר קנאה ואפילו אידילי .
גדלנו בגן סגור , על כל ההנאות והמגבלות המשתמעות מכך .
שנות השישים המאוחרות הפיחו בחיינו רוח קלילה בלי לשבש אותם .
לא החמצתי שום יום לימודים בבית הספר התיכון הסמוך לביתי אם לא הייתי חולה .
בשנות עלומי התגנבו ועברו את חומות הגן קצת חישושים , כמו שאמרנו אז , התנסויות בטבק , אלכוהול וקצת חשיש , תקליטי רוקנרול , צבעים עזים יותר ויחסים פתוחים יותר באופן כללי .
בגיל שבע עשרה היינו , חברותי ואני , מרדניות ביישניות ועולצות , אבל הכנו שיעורים , שיננו ופלטנו פעלים יוצאי דופן ומשוואות , מניעים של דמויות ספרותיות .
אהבנו לחשוב שאנחנו ילדות רעות , ובעצם היינו די טובות .
נעמה לנו ההתרגשות שנישאה באוויר ב־ 1969 . היא היתה חלק מהציפייה לרגע שבו נעזוב את הבית ונרכוש השכלה אחרת במקום אחר .
שום דבר יוצא דופן או מזעזע לא קרה לי בשמונה עשרה שנות חיי הראשונות , ולכן אפסח עליהן .
לו ניתן לי , הייתי בוחרת ללמוד בעצלתיים ספרות באוניברסיטה פרובינציאלית , הרחק צפונה או מערבה מביתי .
אהבתי לקרוא רומנים .
קראתי מהר —  יכולתי לגמור שניים-שלושה ספרים בשבוע —  והייתי שמחה לעשות זאת במשך שלוש שנים .
אבל באותם ימים נחשבתי לסוג של תופעת טבע —  נערה שבמקרה התברכה בכישרון למתמטיקה .
המקצוע לא עניין אותי , לא נהניתי ממנו , אבל אהבתי להצטיין , ובעצם , להצטיין בלי מאמץ .
ידעתי את התשובות עוד לפני שידעתי איך הגעתי אליהן , ובעוד חברותי מתקשות ומחשבות , הגעתי אני לפתרון בשורת צעדי ריחוף שכמה מהם ראיתי מצטיירים לנגד עיני ובכמה מהם פשוט הרגשתי מה נכון .
קשה היה לי להסביר איך הבנתי את מה שהבנתי .
על כל פנים , מבחן במתמטיקה הצריך הרבה פחות מאמץ ממבחן בספרות .
בשנה האחרונה בתיכון הייתי ראש נבחרת השחמט של בית הספר .
תצטרכו להפעיל את דמיונכם ההיסטורי כדי להבין מה היה פירוש הדבר אז :
בת שנוסעת לבית ספר שכן וגוזלת את התואר מאיזה ילדון מתנשא ומגחך .
אבל מתמטיקה ושחמט , כמו הוקי וגם חצאיות קפלים ושירת מזמורים , היו שייכים בעיני לעולם בית הספר .
כשהגיעה העת להירשם לאוניברסיטה , חשבתי שאפרד מכל עיסוקי הילדוּת האלה .
אלא שלא הבאתי בחשבון את אמי .
היא היתה אשת כומר ואחר כך אשת הגמון , במלוא מובן המילה ואף למעלה מזה —  את כל שמותיהם ופרצופיהם וצרותיהם של בני הקהילה זכרה , והיתה חולפת ברחוב בראש מורם עוטה צעיף הֶרמֶס , רודה בחביבות בעוזרת ובגנן , מקסימה ללא דופי בכל הסולמות והמפתחות של המנעד החברתי .
באיזו בקיאות היתה מתערה בנשים קפוצות הפה המעשנות בשרשרת מהשיכונים , כשבאו למפגשים לאם ולתינוק שנערכו בקריפטה .
באיזה כישרון ריתקה את שומעיה כשקראה את סיפור ערב חג המולד לילדי בית היתומים שהתקבצו למרגלותיה בחדר האורחים שלנו .
באיזה ביטחון טבעי הנעימה את זמנו של הארכיהגמון מקנטרברי כשנכנס הביתה לתה ועוגיות אחרי שבירך את אגן הטבילה המשוחזר בקתדרלה .
לוסי ואני הוגלינו לקומה העליונה למשך ביקורו .
וכל זה —  וכאן הקושי —  היה משולב במסירות ובהשתעבדות גמורה לענייניו של אבי .
היא קידמה אותו , שירתה אותו , ריפדה את דרכו על כל צעד ושעל , החל בגרביים המגולגלים והגלימה המגוהצת התלויה בארון הבגדים וכלה בחדר העבודה שגרגיר אבק לא דבק בו ובדממת השבּת העמוקה ששררה בבית כשכתב את דרשותיו .
בתמורה לכל אלה ביקשה רק —  ואת זאת אני מנחשת כמובן —  שיאהב אותה , או לפחות שלא יעזוב אותה לעולם .
אבל מה שלא הבנתי הוא שעמוק מתחת לחזות הקונבנציונלית הזאת היה טמון גרעין קטן וקשה של פמיניסטית .
ברור לי שהמילה לא עלתה על דל שפתיה מעולם , אבל לא היה בכך צורך .
הנחרצות שגילתה הפחידה אותי :
היא אמרה שחובתי כאישה ללמוד מתמטיקה בקיימברידג' .
כאישה ?
בימים ההם , בסביבה החברתית שלנו , איש לא דיבר כך .
שום אישה לא עשתה שום דבר " כאישה " .
היא אמרה שלא תרשה לי לבזבז את כישרוני .
עלי להצטיין ולהתעלות , עלי לפתח קריירה אמתית , במדעים או בהנדסה או בכלכלה .
היא לא נרתעה מקלישאות , וטענה שהעולם יהיה פרוש לרגלי .
לא הוגן כלפי אחותי שאני גם חכמה וגם יפה , ושהיא לא ; אם לא אלך בגדולות , אוסיף חטא על פשע .
מה ההיגיון בזה —  לא הבנתי , אבל שתקתי .
אמי הודיעה לי שהיא לא תסלח , לא לי ולא לעצמה , אם אסתפק בספרות אנגלית ולא אהיה אלא עקרת בית משכילה מעט יותר ממנה .
אני עלולה לבזבז את חיי .
כך בדיוק אמרה , והיתה בזה משום הודאה .
זאת הפעם היחידה שאמרה איזה דבר , ולו ברמז , על כך שאינה שמחה בחלקה .
אחר כך גייסה את אבי — " ההגמון " , כך קראנו לו אחותי ואני .
יום אחד כשחזרתי מבית הספר אמרה לי אמי שהוא מחכה לי בחדר העבודה שלו .
בז'קט הירוק שלי עם הסמל שעליו הססמה Nisi Dominus Vanum *  רבצתי נרגנת בכורסת העור בשעה שהוא ישב נשוא פנים מאחורי המכתבה , הסיט ניירות , המהם לעצמו והסדיר את מחשבותיו .
חשבתי שתכף ידקלם לי את משל כיכרי הכסף , אבל הוא נקט גישה מפתיעה ומעשית :
התברר שהוא כבר ערך כמה בירורים .
בקיימברידג' מעוניינים להיראות כמי ש"פותחים את השערים לעולם השוויוני המודרני " , ואני , עם קללתי המשולשת —  בית ספר ציבורי , בחורה , מקצוע גברי —  אתקבל בלי ספק .
אם , לעומת זאת , אבקש ללמוד שם ספרות אנגלית ( לא היתה לי שום כוונה כזאת ; הפרטים לא היו הצד החזק של ההגמון ) יהיה לי קשה הרבה יותר .
תוך שבוע כבר שוחחה אמי עם מנהל בית הספר , כמה מהמורים המקצועיים נקראו גם הם לדגל , הציגו לי את כל טיעוניהם של הורי והוסיפו משלהם , ואני כמובן נכנעתי .
זנחתי אפוא את שאיפתי ללמוד ספרות בדרְהָם או באַבָּריסְטְוִית' , ששם ודאי יכולתי להיות מאושרת , והלכתי ללמוד בניוּנָם קולג' שבקיימברידג' , שם נודע לי בשיעור המעשי הראשון , שהתקיים בקולג' טריניטי , עד כמה אני בינונית במתמטיקה .
השליש הראשון של השנה דיכא אותי וכמעט שעזבתי את הלימודים .
נערים גולמניים , שלא נתברכו לא בקסם אישי ולא בתכונות אנושיות אחרות כמו אמפתיה או תחביר טבעי , בני דודים פיקחים יותר של הטיפשים שהבסתי בשחמט , הביטו בלגלוג על נסיונותי לתפוס מושגים שהיו להם ברורים מאליהם .
" אה , הנה גברת פרום־פרום , " נהג אחד המנחים לקרוא בלעג מדי יום שלישי בבוקר כשהייתי נכנסת לחדרו .
" סורי נא סרינה תכולת העין והאירי את עינינו ! "
למורַי ולחברי לספסל הלימודים ברור היה שלא אצליח , דווקא משום שאני נערה נאה בחצאית מיני עם שער בלונדיני גולש .
אבל בעצם הסיבה שלא יכולתי להצליח היתה שהייתי , כמו כמעט כל שאר המין האנושי —  לא ממש טובה במתמטיקה , לא ברמה הזאת .
ניסיתי לעבור לחוג לאנגלית או לצרפתית או אפילו לאנתרופולוגיה , אבל איש לא רצה בי ; בימים ההם הקפידו מאוד על הכללים .
לא נאריך בסיפור ארוך ומאמלל —  החזקתי מעמד , ובסופו של דבר הצלחתי לקבל תואר רגיל , ללא הצטיינות .


*  לטינית :
בלעדי האל —  לשווא .
על פי תהלים קכ"ז :
" אִם־ה' לֹא־ יִבְנֶה בַּיִת שָׁוְא עָמְלוּ בּוֹנָיו בּוֹ " וכו' .
( הערת המתרגמת )
על ילדותי ונערותי חלפתי ביעף , ולא אאריך בתיאור של חיי הסטודנטיאליים .
לא הפלגתי בנהר , עם או בלי גרמופון , ולא הלכתי לפוּטלַייטס —  תאטרון הוא דבר מביך בעיני —  וגם לא דאגתי להיעצר במהומות בגרדן האוס .
לעומת זאת , איבדתי את בתולי כבר בשליש הראשון , כמה פעמים כמדומה , כי הסגנון המקובל אז היה אילם ומסורבל כל כך , והיתה לי שורה חביבה של מאהבים , שישה או שבעה או שמונה במשך תשעת השלישים , תלוי איך מגדירים ידע בשרים .
התחברתי עם קומץ חברות טובות מבין הסטודנטיות בניונם .
שיחקתי טניס וקראתי ספרים .
אמנם הודות לאמי לא למדתי בחוג המתאים , אבל לקרוא לא הפסקתי .
לא קראתי הרבה שירה , ומחזות לא קראתי כלל , אבל אני סבורה שנהניתי מקריאת רומנים יותר מחברותי שהיו צריכות להזיע מדי שבוע בחיבור עבודה על " מידלמארץ' " או על " יריד ההבלים " .
אני גמאתי את הספרים האלה , אולי פטפטתי עליהם קצת , אם הזדמן לי מישהו שהיה מוכן לסבול את רמת השיח הרדודה שלי , והמשכתי הלאה .
קריאה היתה הדרך שלי לא לחשוב על מתמטיקה .
זאת ועוד ( או שמא פחות ? ) :
זאת היתה הדרך שלי לא לחשוב .
כבר אמרתי שקראתי מהר .
כל " חיינו כיום " של אנתוני טרולופ בארבעה ערבים , בשכיבה על המיטה !
יכולתי לבלוע נתח טקסט או פסקה שלמה במבט :
רק הייתי צריכה להניח לעיניים ולמחשבה להתרכך , כמו שעווה , כדי לקלוט את הרושם ישר מהדף .
למורת רוחם של הסובבים אותי , הייתי הופכת דף מדי שניות אחדות בתנועת יד חפוזה .
לא היו לי הרבה דרישות , לא התעמקתי בתמות או במשפטים מתוחכמים , ועל תיאורים אנינים של נופים , מזג אוויר וחדרים פסחתי .
רציתי דמויות שאוכל להאמין בהן , ורציתי להסתקרן ממה שעומד לקרות להן ; בדרך כלל העדפתי שאנשים יתאהבו ויתאכזבו , אבל לא היה לי אכפת כל כך אם ניסו לעשות גם דברים אחרים .
ואף שזו היתה כמיהה וולגרית מצדי , רציתי שמישהו יציע נישואים לפני סוף הספר .
רומנים בלי דמויות נשיות היו מדבר צחיח .
קונרד לא בא בחשבון מבחינתי , כמו גם רוב הסיפורים של קיפלינג והמינגוויי .
גם מוניטין לא הרשימו אותי .
קראתי כל מה שהזדמן לי .
ספרות זולה , ספרות גדולה וכל מה שבאמצע —  כולם קיבלו אצלי אותו יחס , בכולם טיפלתי כלאחר יד .
איזה רומן ידוע נפתח במשפט הקולע הבא ?
" ביום בואה הגיעה הטמפרטורה ל־ 32 מעלות . "
חזק , נכון ?
לא יודעים ?
כמה הצחקתי את חברותי הסטודנטיות לספרות כשאמרתי להן ש"עמק הבובות " טוב לא פחות מכל ספר של ג'יין אוסטן .
הן המשיכו להקניט אותי חודשים ארוכים , ואף אחת מהן לא קראה שורה בספר של ז'קלין סוזן .
אבל למי היה אכפת ?
מי בכלל ייחס חשיבות לדעותיה הלא מגובשות של מתמטיקאית כושלת ?
לא אני ולא חברותי .
לפחות מבחינה זאת הייתי חופשייה .
הרגלי הקריאה שלי כסטודנטית אינם הערת אגב .
הספרים האלה הם שהובילו אותי אל הקריירה המודיעינית שלי .
כשהייתי בשנה ג' יסדה חברתי רוֹנָה קֵמפּ שבועון ושמו " ?
Quis ? " .
מיזמים כאלה עלו ונפלו בעשרותיהם , אבל שלה הקדים את זמנו בתמהיל של גבוה ונמוך :
שירה ומוזיקת פופ , תאוריה פוליטית ורכילות , רביעיות מיתרים ואופנה סטודנטיאלית , " גל חדש " וכדורגל .
כעבור עשור זו היתה נוסחה די רווחת .
רונה אולי לא המציאה אותה , אבל היא היתה בין הראשונים שעמדו על יתרונותיה .
היא המשיכה ל"ווג " אחרי תקופה במוסף הספרותי של ה"טיימס " , ומשם לעלייה ולנפילה מסחררת כשפתחה כתבי עת חדשים במנהטן ובריוֹ .
כפל סימני השאלה בשם כתב העת הראשון שלה היה חידוש שהבטיח רצף של אחד עשר גיליונות , והיות שזכרה את ההבלחה ההיא שלי עם ז'קלין סוזן , הזמינה אותי לכתוב טור קבוע :
" מה קראתי השבוע " .
תפקידי היה לספק " פטפוט קליל על הכול מכול " .
קלי קלות !
כתבתי כמו שדיברתי , בדרך כלל הסתפקתי בתקציר של עלילות הספרים שקראתי ביעף , וכשמדי פעם חרצתי עליהם משפט , הדגשתי זאת אגב פרודיה עצמית בשורה של סימני קריאה .
הפרוזה המתנגנת והקלילה שלי התקבלה יפה .
זרים ניגשו אלי כמה פעמים ברחוב והודו לי .
אפילו המנחה הלעגני למתמטיקה אמר משהו מחמיא .
זאת היתה הטעימה היחידה שהזדמנה לי מאותו משקה אלים מתוק ומשכר המכונה תהילה סטודנטיאלית .
אחרי שכתבתי חצי תריסר טורים עליזים , משהו השתבש .
כמו כותבים רבים שנוחלים הצלחה מסוימת , התחלתי להתייחס אל עצמי יותר מדי ברצינות .
הייתי נערה עם טעמים גולמיים , הייתי נפש לא מאוכלסת , בשלה להשתלטות .
חיכיתי —  ככתוב באחדים מהרומנים שקראתי —  לאיש הנכון שיבוא ויכבוש אותי בסערה .
והאיש הנכון שלי היה רוסי זעפן .
גיליתי סופר ונושא , ונעשיתי חסידה .
פתאום היה לי עניין לענות בו , שליחות לשכנע .
התחלתי לבוסס בשכתובים חוזרים ונשנים , במקום להשתפך על הדף התחלתי לכתוב טיוטות כפולות ומשולשות .
לעניות דעתי , הטור שלי נעשה שירות חיוני לציבור .
בלילות הייתי קמה למחוק פסקאות שלמות ולצייר על הדפים חצים ועיגולים .
יצאתי לטיולים כדי לחשוב .
אמנם ידעתי שהפופולריות שלי תדעך , אבל לא היה לי אכפת .
הדעיכה רק הוכיחה את צדקתי ; זה המחיר שידעתי שעלי לשלם בגבורה .
עד כה קראו אותי האנשים הלא נכונים .
גם כשרונה נזפה בי , לא היה לי אכפת .
אדרבה , הרגשתי שקיבלתי אישור .
" זה לא בדיוק פטפוט קליל , " אמרה בצינה כשהחזירה לי יום אחד את הרשימה בקפה קוֹפֶּר קֵטְל .
" זה לא מה שסיכמנו . "
היא צדקה .
הקלילות וסימני הקריאה נמוגו בזעם ובלהט , שצמצמו את תחומי העניין שלי והרסו את הסגנון שלי .
למפלתי הביאו אותן חמישים דקות שביליתי עם " יום בחיי איוון דניסוביץ' " מאת אלכסנדר סולז'ניצין , בתרגום החדש של גילון אייטְקֶן .
התחלתי לקרוא אותו מיד אחרי שגמרתי את " אוקטופוסי " של איאן פלמינג .
המעבר היה חד .
לא ידעתי על מחנות העבודה הסובייטיים ומימי לא שמעתי את המילה " גוּלָג " .
מה ידעתי אני , שגדלתי במתחם הקתדרלה , על פרכותיו האכזריות של הקומוניזם , על גברים ונשים אמיצים שנכלאו במושבות עונשין קודרות ומנותקות והושפלו יום אחר יום עד שלא יכלו עוד לחשוב על דבר מעבר להישרדותם ?
מאות אלפים מהם שולחו לערבות סיביר משום שנלחמו למען ארצם בנכר , משום שנשבו במלחמה , משום שהרגיזו איזה איש מפלגה , משום שהיו בעצמם אנשי מפלגה , משום שהרכיבו משקפיים , משום שהיו יהודים , הומוסקסואלים , איכר בעל פרה , משורר .
ואיש לא דיבר בשמה של כל האנושות האבודה הזאת !
עד אז לא טרחתי להתעניין בפוליטיקה , לא ידעתי דבר על הפולמוסים וההתפכחויות של הדור הקודם , וגם לא שמעתי על " האופוזיציה משמאל " .
מחוץ לתוכנית הלימודים הסתכמה השכלתי בתוספת של קצת מתמטיקה ובערמות של רומנים בכריכה רכה .
תמימה הייתי וזעמי מוסרי .
לא השתמשתי במילה " טוטליטריות " , ואפילו לא הכרתי אותה .
האמנתי שאני רואה מבעד למסווה , שאני פורצת דרך חדשה , מעבירה דיווחים מחזית אלמונית .
תוך שבוע כבר קראתי גם את " במדור הראשון " של סולז'ניצין .
שם הספר לקוח מדנטה .
אצלו שמור המדור הראשון של התופת לפילוסופים יוונים , ומתברר שהמדור הזה הוא גן נעים , גן מוקף חומה בתוך ים של סבל תופתי , גן שנאסר על יושביו לברוח ולהגיע לגן העדן .
כדרכם של קנאים , טעיתי לחשוב שהכול בורים כמוני .
הטור שלי התחיל להטיף .
האם לא יודעת קיימברידג' השאננה מה התחולל , מה מתחולל עדיין , במרחק חמשת אלפים קילומטר מזרחה , האם לא שמה לב לפגיעתה הרעה של האוטופיה הכושלת —  הכופה תורים למזון , בגדים איומים והגבלות תנועה —  ברוח האדם ?
מה עושים ?
" ?
Quis ? "
הצליח לסבול ארבע מנות של האנטי־ קומוניזם שלי .
הרחבתי את היריעה והגעתי עד כדי " אפלה בצהריים " של קסטלר , " Bend Sinister " של נבוקוב , והמסּה המשובחת של מילוש " הרוח השבויה " .
הייתי גם הראשונה בעולם שהבינה את " 1984 " של אורוול .
אבל לבי היה נתון תמיד לאהבתי הראשונה , אלכסנדר :
למצח המתגבה ככיפת כנסייה אורתודוקסית , לזקן הכומר הכפרי , לסמכות הקודרת שהאציל עליו הגולג , לחסינותו העקשנית מפני פוליטיקאים .
אפילו אמונתו הדתית לא היה בכוחה להרתיעני .
סלחתי לו כשאמר שהאדם שכח את אלוהים .
הלוא הוא בעצמו אלוהים .
ומי ישווה לו ?
מי לא יעניק לו פרס נובל ?
התבוננתי בתצלומו ורציתי להיות אהובתו ; הייתי משרתת אותו כפי שמשרתת אמי את אבי .
לגלגל לו את הגרביים ?
את הרגליים הייתי רוחצת לו —  בליקוק !
בימים ההם , ההתעסקות בעוולות השיטה הסובייטית היתה לחם חוקם של פוליטיקאים ושל מאמרי המערכת בעיתונים .
בעולם הסטודנטיאלי היה בזה שמץ של טעם רע .
אם הסי־אַי־אֵי מתנגד לקומוניזם , בטח יש בו משהו טוב .
גם במפלגת הלייבור עוד היו פלגים ששמרו אמונים לבריוני הקרמלין המזדקנים , רבועי הלסת , ולמפעלם המבעית , המשיכו לשיר את האינטרנציונל בכנס המפלגה השנתי , המשיכו להשתתף בחילופי סטודנטים כמחווה של רצון טוב .
בשנות המחשבה הבינרית של המלחמה הקרה לא היה יאה לגלות שבנושא ברית המועצות את מצדדת באותו נשיא אמריקאי שיצא למלחמה בווייטנאם .
אבל בפגישתנו בקופר קטל , רונה , שכבר אז היתה כל כך מלוטשת , מבושמת ומדויקת , אמרה שלא העמדה הפוליטית של הטור היא שמפריעה לה .
חטאי היה הרצינות .
בגיליון הבא של כתב העת לא הופיע שמי .
את מקומי תפס ריאיון עם אינקְרֵדיבֶּל סְטְרינג בֵּנד .
אחר כך נסגר " ? Quis ? " .
בימים שאחרי פיטורי נתקפתי בולמוס של קולֵט שלא הרפה ממני חודשים , והיו לי עיסוקים דוחקים אחרים :
נותרו רק כמה שבועות עד בחינות הגמר והיה לי חבר חדש , סטודנט להיסטוריה ושמו ג'רמי מוֹט .
הוא היה בחור מטיפוס מיושן ידוע —  ארך רגליים ואף , ובעל גרגרת מתבלטת .
הוא היה גם מרושל , פיקח בדרך מוצנעת , ומנומס מאוד .
ראיתי לא מעט בחורים מסוגו בסביבה .
כולם כמו היו צאצאים לאותה משפחה , בוגרי בתי ספר פרטיים בצפון אנגליה , ששם הנפיקו להם בגדים זהים .
אלה היו הגברים האחרונים עלי אדמות שעוד לבשו מקטורני טוויד עם טלאי עור במרפקים וחפתים מתופרים .
נודע לי , אם כי לא מפיו של ג'רמי , שצופים לו תואר בהצטיינות יתרה ושהוא פרסם כבר מאמר בכתב עת אקדמי ללימודי המאה השש עשרה .
הוא התגלה כמאהב עדין ומתחשב , אף שעצם החיק שלו התבלטה בזווית חדה ומצערת , ובפעם הראשונה הכאיבה לי מאוד .
הוא התנצל עליה , כמי שמתנצל על שאר בשר מטורף אך רחוק ; כלומר הוא לא היה נבוך במיוחד .
פתרנו את המעקש הזה באמצעות הנחת מגבת מקופלת בינינו בזמן ההתעלסות , והיתה לי הרגשה שהפתרון הזה כבר שימש אותו בעבר .
הוא היה קשוב באמת ומיומן , ויכול היה להמשיך כמה שרק רציתי ואף מעבר לזה , עד שלא יכולתי עוד .
אבל מצדו בוששו האורגזמות לבוא , למרות מאמצי , והתחלתי לחשוד שיש משהו שהוא צריך שאגיד או שאעשה .
הוא סירב לגלות לי מה , ובעצם טען שאין מה לגלות .
לא האמנתי לו .
רציתי שתהיה לו תשוקה סודית ומבישה שרק אני אוכל לספק .
רציתי שהגבר האדיב והנישא הזה יהיה כולו שלי .
אולי הוא רוצה להצליף בעכוזי , או שאני אצליף בשלו ?
אולי הוא צריך למדוד את התחתונים שלי ?
כשלא הייתי אתו החידה הזאת כססה בי , ובגללה התקשיתי עוד יותר שלא לחשוב עליו כשהייתי אמורה להתרכז במתמטיקה .
קולט היתה המפלט שלי .
אחר צהריים אחד בראשית אפריל , אחרי בילוי עם המגבת המקופלת במגורים של ג'רמי , חצינו את הכביש ליד בית בורסת התבואה הישנה , אני בערפול חושים של סיפוק ועם איזה כאב בשריר שנתפס לי בגב התחתון , והוא —  טוב , לא היה ברור לי מה מצבו .
בדרך שקלתי אם להעלות שוב את הנושא .
הוא היה נחמד אלי ; זרועו היתה מוטלת על שכמי והוא סיפר לי על העבודה שהוא כותב על לשכת הכוכבים .
הייתי משוכנעת שהוא לא מסופק .
נדמָה לי שאני שומעת זאת בקולו המאומץ , במקצבו העצבני .
ימים שלמים של התעלסות עברו והוא לא זכה ולו לאורגזמה אחת .
רציתי לעזור לו , והייתי סקרנית באמת .
הטרידה אותי גם המחשבה שאולי אני מאכזבת אותו .
ברור היה שאני מגרה אותו , אבל אולי הוא לא חושק בי מספיק .
כך עברנו על פני בית בורסת התבואה בצינת בין ערביים של אביב גשום , זרועו של אהובי כרוכה עלי כפרוות שועל , ואושרי נעכר רק מעט בגלל כאב שרירים , ומעט יותר בגלל חידת תשוקותיו של ג'רמי .
פתאום הופיע לעינינו , לאורו הזעום של פנס רחוב , המנחה להיסטוריה של ג'רמי טוני קֵנִינג , שהגיח מאחת הסמטאות .
כשהוצגתי לפניו לחץ את ידי והשתהה הרבה יותר מדי , לטעמי , עד שהרפה .
הוא היה בראשית שנות החמישים לחייו —  בן גילו של אבי בערך —  וידעתי עליו רק מה שג'רמי סיפר לי .
הוא היה פרופסור , ופעם היה חבר של שר הפנים רֶג'י מודְלינג , שנהג לסעוד על שולחנו בקולג' .
הם הסתכסכו בערב אחד של שכרות בגלל מדיניות המעצר ללא משפט בצפון אירלנד .
פרופסור קנינג היה גם יושב ראש הוועדה לאתרים היסטוריים , חבר הוועדה המייעצת במוסדות שונים , מנאמני המוזאון הבריטי ומחברו של ספר נחשב מאוד על קונגרס וינה .
הוא היה מאנשי המעלה , אב־טיפוס שהכרתי במעורפל .
מדי פעם באו הביתה גברים כמותו לבקר את ההגמון .
כמובן , הם היו מעצבנים בעיני כל אד ם בן פחות מעשרים וחמש באותה תקופה שאחרי שנות השישים , ועם זאת די חיבבתי אותם .
הם ידעו להיות שרמנטיים , אפילו שנונים , ושובל הניחוח של סיגרים וברנדי שנישא בעקבותיהם השרה תחושה שהעולם הוא מקום מסודר ועשיר .
הם החשיבו את עצמם מאוד , אבל כנראה לא היו בלתי ישרים , והם היו , או נראו , חדורי תחושת שליחות ציבורית .
להנאותיהם התייחסו בכובד ראש ( יין , אוכל , דיג , ברידג' וכולי ) וכפי הנראה עברו עליהם דברים מעניינים במלחמה .
היו לי זיכרונות ילדות על חגי מולד שבהם אחד או שניים מהם נידבו לאחותי ולי שטר של עשרה שילינג .
אז למה לא , שישלטו בעולם .
יש גרועים מהם .
גינוני הגדלות של קנינג היו כבושים יחסית , אולי בהתאם לתפקידיו הציבוריים הצנועים .
שמתי לב לשער הגלי עם השביל הדק , לשפתיים בשרניות ולחות ולגומה קטנה באמצע הסנטר שלקחה את לבי , כי אפילו באור הקלוש ראיתי שהוא מתקשה להתגלח שם .
שערות שחורות סוררות בצבצו מהשקערורית האנכית .
הוא היה גבר נאה .
משנערכה ההיכרות , שאל אותי קנינג כמה שאלות על עצמי .
שאלות אדיבות ותמימות בהחלט —  על הלימודים , על ניונם , על ראש הקולג' , חבר טוב שלו , על עיר הולדתי , על הקתדרלה .
ג'רמי התערב ואמר משהו , ואז קנינג התערב בדבריו בתורו והודה לו על כך שהראה לו את שלושת המאמרים האחרונים שפרסמתי ב " ? Quis ? " .
הוא שוב דיבר אלי .
" רשימות מעולות .
יש לך כישרון , יקירתי .
את מתכוונת לעסוק בעיתונות ? "
" " Quis ? "
היה עיתון סטודנטים שלא נועד לעיניים רציניות .
השבחים נעמו לי , אבל בגילי הצעיר לא ידעתי לקבל מחמאות .
מלמלתי משהו מצטנע שנשמע מזלזל , ואז ניסיתי איכשהו לתקן והתבלבלתי לגמרי .
רחמיו של הפרופסור נכמרו עלי והוא הזמין אותנו לתה , ואנו נענינו , ובעצם ג'רמי נענה .
וכך חזרנו וחצינו את כיכר הבורסה בעקבות קנינג אל הקולג' שלו .
דירתו היתה קטנה , עלובה ; לא ציפיתי לאנדרלמוסיה כזאת , והופתעתי לראות איך הוא מסתבך עם התה , שוטף כלאחר יד את הספלים העבים המרובבים כתמים חומים ומתיז מים מקומקום חשמלי מטונף על ניירות וספרים .
כל זה לא עלה בקנה אחד עם מה שנודע לי עליו בהמשך .
הוא התיישב מאחורי שולחנו , אנחנו התיישבנו על כורסאות , והוא המשיך לשאול שאלות כאילו היינו בשיעור .
וכיוון שעכשיו כרסמתי את עוגיות השוקולד שלו מפוֹרְטְנָם ומייסון , הרגשתי מחויבת לענות תשובות מלאות יותר .
ג'רמי עודד אותי והנהן כפֶתי אחרי כל מילה שלי .
הפרופסור שאל על הורי , ואיך היה לגדול " בצל הקתדרלה " , ואני עניתי —  בפיקחות , כך חשבתי —  שלא היה צל מפני שהקתדרלה צפונית לביתנו .
שני הגברים צחקו ואני תהיתי אם השתמע מהבדיחה שלי איזה דבר שלא הבנתי .
עברנו לדבר על נשק גרעיני ועל הקריאות במפלגת הלייבור לפירוק נשק חד־צדדי .
חזרתי על משפט שקראתי באיזה מקום —  קלישאה , כפי שהתחוור לי אחר כך .
לא יהיה אפשר " להחזיר את השד לבקבוק " .
על הנשק הגרעיני צריך יהיה להשתלט , לא לאסור .
הרי לכם נעורים אידאליסטיים .
למען האמת , לא היו לי דעות מוגדרות בנושא ; בנסיבות אחרות הייתי מדברת בזכות פירוק הנשק הגרעיני , ואף שהייתי מכחישה זאת , השתדלתי לשאת חן , לתת את התשובות הנכונות , להיות מעניינת .
נהניתי מהאופן שבו טוני קנינג נרכן כלפי כשדיברתי , והתעודדתי מהחיוך הקטן המאשר שלו , שמתח את שפתיו הדשנות בלי לפשק אותן ממש , ומהאופן שבו אמר " אני מבין " או " בהחלט ... "
בכל פעם שהשתתקתי .
אולי היה צריך להיות לי ברור לאן כל זה מוביל .
בחממה הזעירה של עיתוני הסטודנטים הגדרתי את עצמי כטירונית במלחמה הקרה .
כיום זה בוודאי ברור :
הרי זאת היתה קיימברידג' .
איזו סיבה אחרת יש לספר על הפגישה הזאת ?
הלוא בשעתו למפגש הזה לא היתה כל משמעות :
היינו בדרך לחנות ספרים , ובמקום זה שתינו תה עם המנחה של ג'רמי .
לא היה בזה שום דבר מוזר .
שיטות הגיוס באותם ימים התחילו כבר להשתנות , אבל לא הרבה .
המערב אולי היה נתון בתמורה מתמדת , והצעירים אולי חשבו שיש להם שפת צעירים חדשה ושהמחסומים הישנים מתפוררים מן היסוד , אבל השיטה המפורסמת של " היד על הכתף " עוד עבדה ; אולי הופעלה הבחירה האישית לעתים קרובות פחות , אולי היתה פחות לוחצת , אבל בין כותלי האוניברסיטאות היו מרצים שהמשיכו לחפש חומר גלם מבטיח ולהעביר שמות לזימונים .
מועמדים שעברו בהצלחה את הבחינות לשירות המדינה עדיין נלקחו הצדה ונשאלו אם חשבו פעם על משרד " אחר " .
בדרך כלל היו פונים לאנשים בשקט כמה שנים אחרי הלימודים .
אמנם לא היה צורך לומר זאת במפורש , אבל לרקע החברתי היתה חשיבות , ונוכחותו של ההגמון ברקע שלי לא היתה חיסרון .
ידוע כמה זמן עבר עד שהמקרים של ברג'ס , מקלין ופילבי קעקעו את ההנחה שאנשים ממעמד מסוים בוודאי נאמנים לארצם יותר מאחרים .
בשנות השבעים הבגידות המפורסמות הללו עדיין הדהדו בחלל האוויר , אבל שיטות הגיוס הישנות לא נפגעו .
בדרך כלל היו גם היד וגם הכתף גבריות .
רק לעתים נדירות פנו אל אישה בדרך המוכרת והמתוארת לעייפה הזאת .
ואף על פי שבעצם טוני קנינג אכן גייס אותי לאם־אַי־ 5 , מניעיו היו מסובכים והוא לא פעל מטעמו של איש .
גם אם העובדה שהייתי צעירה ונאה היתה חשובה לו , חלף זמן עד שהתברר כמה נוגע ללב זה היה באמת .
( עכשיו שהמראה מספרת סיפור אחר , אין סיבה לא לומר זאת ודי :
באמת הייתי חמודה .
ויותר מזה .
כמו שכתב פעם ג'רמי במכתב משתפך נדיר , הייתי " בעצם די יפהפייה " . )
אפילו הזקנים רמי הדרג שבקומה החמישית , שלא נפגשתי אתם מעולם ורק לעתים נדירות ראיתי אותם בתקופת שירותי הקצרה , אפילו להם לא היה מושג מדוע נשלחתי אליהם .
הם ניחשו בכל הכיוונים , אבל לא עלה בדעתם שפרופסור קנינג , גמלאי של האם־איי־ 5 בעצמו , חשב שהוא מעניק להם מתנת פיוס .
איש לא ידע עד כמה המקרה שלו מורכב ועצוב .
הוא עתיד היה לשנות את חיי ולנהוג באכזריות נדיבה כשהתכונן למסע שממנו לא יכול היה לחזור , ואם אני יודעת עליו כל כך מעט גם היום , זה משום שהתלוויתי אליו רק בחלק קטן מאוד של הדרך .

עד שמשפחת סירקין קנתה את הדירה מולנו , לא היה לי סיפור משפחתי .
אמא היתה עקרת בית , בתקופה שעוד אפשר היה להשתמש במונח ללא חשש .
עקרות הבית היו באופנה במחצית השנייה של המאה העשרים , וגם אם לא - לפחות לא היה להן במה להתבייש .
לא כל האימהות היו עקרות בית .
חלק מאימהותיהם של הילדים שהכרתי עבדו , אך רשימת המקצועות שלהן היתה קצרה ומובנת :
אחות ( ולא סייעת רפואית ) , פקידה ( ולא מנהלת משרד ואחראית על תיאום ניהולי ) , מורה ( מורות היו ויישארו מורות לנצח ) .
אבא היה עורך דין , וגם בעניינו לא הייתי צריכה לטרוח על הסברים .
הוא נראה כמו אבא , ונראה כמו עורך דין :
לעבודה לבש מכנסי גברדין שחורים וחולצה לבנה מעומלנת ומגוהצת .
מעולם לא נעל סנדלים מחוץ לבית אלא רק נעליים חצאיות שחורות .
כשהיו מתבלות - היתה אמא קונה לו נעליים חדשות , בדיוק מאותו הדגם , בדיוק באותה החנות .
כשהיה בבית בקיץ - לבש מכנסיים קצרים וגופייה .
בחורף - מכנסי חאקי ארוכים , חולצת אריג משובצת ועליה אפודה .
היתה בו גם גנדרנות .
הוא גידל רעמת שיער שחורה מסורקת לאחור , ושפם שטיפח יחד עם הרעמה במספרה ברחוב אלנבי .
הוא ענד שעון יד עשוי זהב והסיר אותו רק לכבוד מקלחת או שינה .
" את זוכרת את משחק השעון ? "
שאל אותי פעם אחי עמוס .
דווקא זכרתי :
אבא היה מסתיר את ידו מאחורי גבו ומבקש מאיתנו לנחש מה השעה .
" זה היה משחק משעמם , " אמרתי , ועמוס התרגז :
" זה היה משחק מעולה !
עד היום אני יודע לנחש מה השעה , בדיוק של שלוש דקות .
הנה , " אמר והסתיר את ידו השמאלית מאחורי גבו , " תבחני אותי .
מה השעה ?
נו , תשאלי אותי מה השעה . "
והמשיך להציק ולנדנד עד שנשברתי ושאלתי , ועמוס דייק בתשובתו כשהכריז :
" חמש עשרים ושתיים ! "
ימי העבודה של אבא היו מסודרים ומתואמים עם הנוהל הביתי .
השכמה בשש וחצי לאב המשפחה ולילדיו .
האם התעוררה קודם , וכבר לבשה שמלת בית רפויה , סירקה את שערה וביקרה בחנות המכולת .
הביקור בשירותים ובחדר האמבטיה התבצע על פי סדר חשיבות יורד :
אבי המשפחה ראשון , אחריו עמוס ואחריו אני .
המשפחה התכנסה בדומייה מנומנמת סביב השולחן ( פורמייקה משובצת בצהוב וירוק ) לארוחת בוקר של חביתה , סלט , לחם שחור וגבינה לבנה .
אבי המשפחה היה שותה בזו אחר זו שתי כוסות קפה נמס עם חלב .
ילדי המשפחה היו מביטים בקפה בעיניים כלות , אך נאנסו לשתות כוס חלב , מטעמי בריאות , ולכן עד היום עמוס ואני שונאים חלב במסירות נפש .
המשרד של אבא , " יעקב קרוכמל ושות' " , שכן ברחוב אלנבי , וכבר בשמו ניכרה תאוות ההידור של אבא :
לא היו לו שום שות' .
רק הוא , סטאז'ר ומזכירה .
כיוון שגרנו ברחוב פיארברג , היה אבא חוזר הביתה מדי יום לארוחת הצהריים .
סביב השולחן חיכתה לנו חקירה קצרה מצדו :
מה למדתם ?
היו מבחנים ?
יש שיעורי בית ?
אם רצינו לדבר על משהו אחר - היינו צריכים לחכות עד שיחזור לעבודה .
פינינו את הצלחות שלנו לכיור , אמא שטפה את הכלים והלכה לישון , או בשפתה :
" לנוח קצת " .
כשהתעוררה - החליפה שמלת בית רפויה של בוקר בשמלת בית רפויה של ערב .
שמלות הבוקר היו פרחוניות ושמלות הערב - מעוטרות בדגמים גיאומטריים .
לא ציפיתי לבידור בחיק המשפחה , ולכן לא התאכזבתי מחסרונו .
עמוס זוכר שיחות ערות בשעת ארוחת הערב .
הוא זוכר משפטים שלמים מפי אבא , וחוזר עליהם מדי פעם .
" אף פעם אל תסמוך על אנשים שהנעליים שלהם לא מצוחצחות " , למשל .
את המשפט הזה גם אני זוכרת , בגלל אמא .
מיד לאחר שאבא פסק את פסוקו , היא הרימה את עיניה מעל הצלחת שלה , השפילה אותן שוב ואמרה בנימוס :
" למה ? "
אבא הניח את המזלג והסכין .
" מה אמרת ? "
" שאלתי למה , " ענתה אמא .
" למה אסור לסמוך על אנשים שהנעליים שלהם לא מצוחצחות . "
" כי זה מעיד , " אבא עצר , ליטף את שפמו וקבע - " זה מעיד על רשלנות . "
אמא הסיטה פיסת חביתה מצד אחד של הצלחת לצדה השני .
" בכל זאת לא הבנתי , " התעקשה אמא .
ברור שלא היתה קנטרנות בקולה , כי את אבא היה אסור לקנטר .
ובכל זאת , למרות בעיות הזיכרון הילדי שלי , אני זוכרת היטב רטט גופני של סכנה , וקול צפצפני - שלי - הממהר להתערב :
" כי זה אומר שלא שמים לב , אז אם הוא אומר לך שהוא יעשה משהו - הוא לא יעשה כי הוא גם חשב שהוא יצחצח נעליים ולא ציחצח . "
אבא הניח את המזלג , נעץ בי מבט בוחן ואז חייך בסיפוק .
" את רואה , לאה'לה ? "
אמר לאמא , " אפילו הילדה יודעת שאני צודק .
אפילו לילדה הזאת יש היגיון בסיסי .
היגיון בסיסי !
אולי את צריכה ללמוד משהו מהילדה שלך , אה ?
במקום לדבר כאלה שטויות שאפילו את לא חושבת שהן נכונות . "
" סתם שאלתי , " אמרה אמא בשלווה , " כנראה שלא הבנתי .
אני ממש טיפשה לפעמים .
אבל הבת שלך הסבירה יפה מאוד את מה שהתכוונת ועכשיו אני מבינה .
כל הכבוד , מתוקה .
הסברת לי מצוין .
את ילדה מאוד חכמה . "
היא חייכה אלי , ואני זוכרת עד כמה לא אהבתי את החיוך ההוא .
" את סתם עושה עניין , " אמר עמוס אחרי שהכלים פונו ונשטפו .
ישבנו על המרפסת וצפינו אל הרחוב .
לא שהיה הרבה מה לראות , אבל בהיעדר אמצעי בידור ביתיים , קרי :
טלוויזיה , נאלצנו להסתפק במרפסת .
כיוון שהייתי ילדה - העליתי טיעונים ילדותיים :
" היא לא באמת התכוונה .
היא כאילו הסכימה איתי אבל היא לא באמת הסכימה איתי .
היא צחקה עלי . "
" היא לא צחקה עלייך , " התעקש עמוס , " וגם אבא לא צחק עלייך .
את הסברת מאוד יפה ומאוד נכון . "
" אז היא צחקה על אבא , " אמרתי , ועמוס הזדעזע .
" השתגעת ? "
אמר , " אף אחד לא צוחק על אבא .
בטח לא אמא . "
ברחוב עבר זוג מבוגר עם כלב קטן .
כנראה הרגישו שצופים בהם , ולכן נשאו עיניים אל הקומה השלישית .
עמוס נופף להם בידו בשמחה , ולאחר היסוס קל החזירה לו האישה נפנוף .
" אני לא מבינה למה אתה עושה להם שלום , " אמרתי לעמוס .
" אתה לא מכיר אותם בכלל . "
" בשבוע שעבר זרקתי עליהם מפה פצצת מים , " אמר עמוס .
" אני לא רוצה שהם יחשדו בי .
יאללה , נפנפי . "

אני מניחה שאנשים שונים מספרים לעצמם סיפורים שונים על הוריהם .
אני יודעת שזה המצב אצל עמוס ואצלי .
עמוס ראה משפחה , ואף פעם לא שאל את עצמו איזו משפחה בדיוק הוא רואה .
הוא ידחה על הסף כל רמז לכך שגדלנו במשפחה שבה אף אחד מההורים לא חיבב את משנהו - גם היום עמוס לא מייחס חשיבות לחיבה בין בני זוג , למרות המסרונים הארוכים שהוא שולח לחבריו מדי ראש שנה עברי , ושבהם הוא תמיד מקפיד להתייחס לאשתו כאל דמות רומנטית בחייו .
עמוס אינו דוגל ברומנטיקה , אלא בחיי המעשה .
מבחינתו , העובדה שאבא ואמא לא התגרשו , לא הכו זה את זה וכמעט לא רבו , די בה כדי לקבוע שנישואיהם היו טובים , ושהם אהבו זה את זה במידה מספקת כדי לא להיפרד .
בעיני אחי , גירושים מכל סיבה שהיא הם תמצית הכישלון .
אלמנוּת היא סיפור הצלחה .
ההשקפות האלה משרתות אותו גם כשהוא בא לשפוט הורות .
אני יכולה להוכיח לו עד מחר שאבא אהב אותו , אמא אהבה גבר אחר , ואותי - אף אחד לא אהב , אבל עמוס מסרב להתרשם , ואין לו כוח לנהל שיחות ארוכות בעניין .
הוא חושב שזו בכיינות .
כיוון שיש לי תואר אקדמי ומקצוע , כיוון שלקחו אותי לרופאים כשהייתי חולה ודאגו לי ליישור שיניים כשהיו עקומות , ברור שזכיתי להורות הטובה ביותר שבנמצא .
את כל היתר הוא פוטר כקשקוש פסיכולוגי מיותר .
נגיד שעמוס צודק .
מה שלא משנה את העובדה שאבא ואמא לא סבלו אחד את השני , שאבא היה מוכן לשמוע רק שני קולות בבית :
את שלו , ולעתים את של עמוס .
שאמא התנהלה מחדר לחדר בתפקוד מעשי מלא ומבלי להשמיע קול בכל עניין שחרג מניקיון , בישול ותכנון נופש משפחתי שנתי , שמעולם לא העזה להשמיע את דעתה אלא אם התאימה לחלוטין לדעתו של אבא , ושגם אז נשמעה ההסכמה כמו עלבון במסווה שאיש מלבדי לא קלט , ושהיא נולדה מחדש כדמות שיש מה לומר עליה רק אחרי שמשפחת סירקין עברה לגור בבניין .
ועמוס יכול להרצות כמה שירצה על הבלי עולם הנפש ועל תקפות המעשה , אבל כשאמא שלך מתחילה ללבוש בגדים של ממש במקום שמלות הבית הרפויות והמגעילות שלה , כשהיא מתחילה ללכת למספרת נשים ולצבוע את שערה , כשהיא משאירה עלייך חותם שפתון כשהיא מנשקת אותך , למרות שלא השתמשה כמעט בשפתון קודם לכן ומיעטה מאוד לנשק אותך - את יודעת שמחלת הנישואים של הורייך התפרצה , ממש כשם שאת יודעת שהנשיקות הללו לא באמת נועדו לך .

משפחת סירקין נכנסה לחיינו כשהייתי בת אחת־עשרה ועמוס זה עתה חגג בר מצווה ואת עצמאותו בחדר החדש .
הסירקינים נבראו למטרה אחת , והיא להוכיח אותנו על יומרותינו .
גם הם , כמונו , כללו אב ואם ושני ילדים .
גם הם גרו ברחוב פיארברג 32 בתל אביב , גם הם בקומה השלישית .
חיים סירקין , האב , ניהל מחלקה בסולל בונה , ולמרות שכמו אבא שלי העביר את רוב שעות העבודה שלו ליד שולחן , הוא נעדר את רפיון השרירים המשרדי שאפיין את עו"ד יעקב קרוכמל .
חיים סירקין היה גבר שזז , ובחן .
פניו היו נקיות משפם , שערו גזוז קרוב אל הקרקפת , הוא הִרבה לחייך ונראה שהחיים באופן כללי משמחים אותו , ואם לא משמחים - לפחות משעשעים .
לא היו לו מדים .
לעתים ראיתי אותו במכנסי חאקי וחולצה בהירה , לפעמים במכנסיים כחולים וחולצה כהה , וכמעט תמיד עלה בריצה במדרגות וירד מהן בשלשות , גם אם סחב סל מלא מצרכים .
בשונה מאבא , מדי פעם הלך חיים למכולת לבדו , ללא ליווי רעיה .
בעוד שחיים סירקין הסתמן מיד כטיפוס ידידותי , אשתו אסתר הפחידה .
ובצדק :
היא היתה רופאת ילדים .
לא אחות , לא פקידה , לא מורה ולא עקרת בית .
היא עבדה במחלקת ילדים בהדסה ברחוב בלפור , אבל במסגרת יחסי השכנות הטובה ידעו דיירי הבניין שבשעת חירום הם מוזמנים להיעזר בה בביתה .
ומובן שהמונח " שעת חירום " תפח מיד להכיל כאבי ראש , כאבי שיניים ותחלואה יומיומית של הילדים ושל הוריהם .
בניגוד לאמא שלי , אסתר סירקין ניחנה בחוש לדיוק .
הבגדים שלבשה נראו כאילו נבחרו מתוך כוונה מלאה לנוי , ולא בהכרח לנוחות .
את דעותיה הביעה בבירור :
דלקת גרון , דלקת אוזניים , הצטננות , אנטיביוטיקה , אדים , רופא שיניים .
כשהיתה שואלת אותי איך אני מרגישה , ידעתי שעלי לענות איך אני מרגישה באמת .
לפעמים היא רבה עם בעלה , וכיוון שגרו דלת מולנו , ידענו על שום מה :
חיים איחר , חיים בילגן , חיים קבע עם חברים בלי לשאול אותה אם נוח לה , והשיא :
חיים דיבר לא יפה לאחד הילדים .
אבא היה בבית כשהריב המסוים הזה התנהל , ולא היה גבול לזעזוע המוסרי שהביע באוזנינו .
" אני לא מבין ! "
אמר , " איזה מין דיבורים אלה ?
איזה מין התנהגות זאת ?
ועוד לצעוק שהשכנים ישמעו .
ולא תגידי סוחרת דגים בשוק .
לא !
רופאה !
ככה היא מדברת אל הבעל שלה ?
והוא מרשה לה ? "
וכשאמא הסכימה איתו , כמו תמיד , ממקומה ליד הכיור , היה נדמה לי שרק אני יודעת שמה שרצתה באמת היה להעיף על אבא את הסיר שסיבנה .
הטינה שרחש אבא למשפחת סירקין לא היתה נטולת בסיס או רקע היסטורי .
בעיניו הם ביזו אותו עוד לפני שהספיקו להכיר אותו ולהתרשם מאישיותו הכובשת .
ביום שבו עברו בני סירקין לבניין , אמא כבר התייצבה אצלם עם עוגה שאפתה והזמינה אותם לארוחת ערב .
" חשבתי שהם בטח עייפים מהמעבר , ולא נחמד לבשל לפני שכל הארגזים מפורקים , " הסבירה לנו כשישבנו ארבעתנו לאכול .
" אז למה הם לא פה ? "
שאל אבא בזעף .
לא שהיתה לו סבלנות לאנשים חדשים , אבל כיוון שהחליט להתייחס לדיירים החדשים במידה אצילית של הכנסת אורחים , דחיית ידו המושטת לא נעמה לו .
מבטה של אמא הצטעף משום מה .
" הם אמרו שהם ישמחו לבוא , אבל שהם דווקא החליטו לנצל את כל הבלגן ולעשות מין פיקניק בבית .
הם חשבו שזה משעשע .
האישה מאוד נחמדה , " הוסיפה אמא .
" היא רופאה .
וגם הילדים נחמדים .
אחד קצת יותר גדול מעמוס , ואחד בגיל שלך , " פנתה אלי .
" אולי אפילו תהיו באותה כיתה . "
דומייה נפלה על השולחן .
לכבוד האורחים שלא הגיעו , בישלה אמא ארוחת ערב חגיגית מהרגיל .
פשטידת בצל החליפה את החביתות , אל סלט הירקות הצטרפו סלט כרוב וסלט גזר , ובמקום הלחם - זכינו בלחמניות .
ובכל זאת לא נראה שמישהו מאיתנו נהנה .
אחרי הכול , דלת לידינו העדיפו אנשים לאכול על הרצפה במקום ליהנות מהאירוח המפנק שלנו .
" והאבא ? "
שאל אבא לבסוף , " איך הוא ? "
אמא נאבקה לנסח חוות דעת ולבסוף החליטה על , " הוא בסדר " , וחזרה לנבור בפשטידה שלה .
" דווקא מזל שהם לא באו , " אמרה , " לא כל כך הצליח לי .
כשהם יבואו אני אעשה משהו אחר . "
אחרי האוכל פרשו ההורים , כמנהגם , לסלון לראות מבט לחדשות בטלוויזיה החדשה שאבא הסכים סוף־סוף לקנות , בעקבות הפצרות רבות מצד ילדיו הנודניקים .
עמוס ואני נותרנו במטבח עם המשימות הקבועות :
לפנות את הכלים , להדיח ולנגב אותם , ולסכם את אירועי הערב .
" אני דווקא שמח שהם לא באו , " קבע עמוס .
" איפה היינו מושיבים פה עוד ארבעה אנשים ?
היינו צריכים לפתוח את השולחן בסלון , ולהתחיל להתעסק עם הסרוויס החגיגי .
גם היו מכריחים אותנו להתלבש יפה . "
" אני חושבת שהיה יכול להיות נחמד , " אמרתי , ועמוס התעצבן מיד .
" מה נחמד ?
לשטוף פי שתיים צלחות ?
יותר מפי שתיים - אמא בטח היתה מגישה את הסלטים על צלחת של מנה ראשונה , ואולי גם היו פותחים בקבוק יין ואז היינו צריכים לשטוף גם כוסות יין , ואבא היה עומד לנו על הראש כי אנחנו לא עושים את זה כמו שצריך . "
נאנחתי .
משפחתנו לא נמנתה עם גדולי המארחים .
אבא לא אהב שאנשים מסתובבים לו בבית .
גם עמוס נאנח .
" ואת יודעת מה הכי גרוע ?
שהם שכנים - ברגע שהם יתחילו לבוא אלינו , אנחנו נצטרך להתחיל לבוא אליהם , ולא נוכל לריב איתם , כי הם גרים ממש לידינו .
אני מבין למה אמא הלכה אליהם להגיד שלום ולשאול אם הם צריכים משהו .
אבל מה היא מזמינה אותם לבוא אלינו כבר על ההתחלה ? "
ניסיתי להעיר משהו על נימוס , אבל עמוס לא נתן לי הזדמנות להשלים את ההערה .
" וזה לא שאלה השכנים החדשים הראשונים שנכנסים לגור פה .
למשפחת מרדכי היא הביאה עוגה , ולמשפחת ורדי גם .
היא לא הזמינה אותם אלינו . "
" היא שותה קפה לפעמים עם מרסל מרדכי , " אמרתי .
" לפעמים אני חוזרת מבית ספר והיא כאן . "
עמוס התנער בבוז :
" במטבח .
ורק היא .
בלי הבעל .
לא נחשב . "
גמרנו לייבש את הכלים והצטרפנו להורים בסלון , שם ישב אבא בכורסתו הגדולה , אמא - בכורסה קטנה יותר , ושניהם נעצו עיניים במסך .
עמוס ואני התיישבנו על הספה והצטרפנו לשתיקה הכללית .
אחרי כמה דקות פנה אבא לאמא ושאל :
" ואמרת שהם אוכלים טונה מקופסה ? "
" ככה הם אמרו .
הם אמרו שהם יפתחו כמה קופסאות שימורים ויאכלו ככה סתם , על לחם , " השיבה אמא .
עמוס נשף קלות לעברי .
אולי גם הוא חשב , כמוני , שמשפחת סירקין נהנית כרגע יותר מאיתנו .

לאסתר וחיים סירקין היו שני בנים , ובזכות הצעיר מביניהם לא הערצתי את המשפחה יותר מדי .
שמו היה אמיר , הוא הצטרף לכיתה שלי בבית הספר , והוא היה מוזר .
לא שחסרו ילדים מוזרים בכיתה :
עדי פיינשטיין היה מתנדנד על הכיסא במשך כל השיעורים , ולפחות פעמיים בשבוע נשלח להתנדנד בכיתות אחרות .
בסופו של דבר נשלח לארץ הגזרה של המופרעים - תיכון מקצועי .
והיתה סמדר גל , עם ההורים הגרושים והשיער המוזנח .
ליאת יצחקי , שהיו לה שיער בלונדיני ואבא חבר כנסת , פתחה את יומן בית הספר של סמדר , וגילתה בו קללות מפורטות מאוד על רוב בנות הכיתה .
ברור שעשו עליה חרם , ואני התלבטתי אם להצטרף אליו , כי עלי היא לא כתבה כלום .
בסופו של דבר הצלחתי לתפוס אותה בסתר ואמרתי לה שאני רק אעשה את עצמי שאני בחרם עליה , אבל לא באמת .
חשבתי שהקללות שלה מצחיקות , ועם רובן הסכמתי .
סמדר נעצה בי עין קרירה ואמרה :
" למי אכפת בכלל אם את עושה עלי חרם או לא ?
את בעצמך מוחרמת , רק אף אחד לא סיפר לך . "
אמיר סירקין היה מוזר יותר מעדי ומסמדר .
הוא התפאר שאמא שלו רופאה , הזמין אליו - לשווא - ילדים שבקושי זכרו את שמו , בכה כשהעליבו אותו או כשנפל בשיעור התעמלות , הצביע כל הזמן , גם אם לא ידע את התשובה לשאלות של המורה רינה , ואפילו לה נמאס ממנו , למרות שכמו כל המורות גם היא אהבה ילדים שמשתתפים .
אמיר סירקין היה ילד עלוב .
אחיו ניר לא .
כבר שנים שעמוס הוא גבר קירח ושרירי שמדבר הרבה וזז מהר .
הוא חייב לזוז מהר , כי אם יפסיק - יחזור להיות שמנמן .
אנשים נמשכים אליו היום , ונמשכו אליו גם כשהיה ילד קולני ועגול .
הוא היה מצחיק , וידע לענות למורות .
הוא הושעה מבית הספר כי כתב על הלוח :
" יפה עברי בת זונה " .
יפה עברי היתה המנהלת .
עמוס עבד קשה כדי להיות כוכב , אז והיום .
ניר סירקין נולד כוכב , והוא גר בבניין שלי .
אין לי עם מי לדבר על בני סירקין .
לא כמו שהייתי רוצה .
עמוס שונא אותם בקולי קולות , אבא שונא אותם בשקט .
כשאמא היתה בחיים היא דיברה עליהם הרבה , רק שאופי השיחות היה דומה מדי לדיוני האספסוף על משפחת המלוכה שאותה הוא מכיר רק מהעיתונים .
אני חושבת שמה שמיקד את מבטה אליהם מלכתחילה היה חוש הטעם של ארבעתם .
הבית שלנו היה מסודר ונקי , הרהיטים נבחרו בקפידה על פי הנוחות ולפי מדדי ההידור של המעמד הבינוני בשנות השישים .
למשפחת סירקין היו שטיחים מטורקיה , אהילים משוק הפשפשים ביפו וכריות נוי שחברה של אסתר סרגה במו ידיה - ושום דבר מאלה לא היה דומה למה שראינו אצלנו בבית או בבתי חברים .
ובני המשפחה היו יפים , עם תווי פנים מדויקים ויציבה נאה .
אסתר ידעה היכן לקנות בגדים ושלחה את אמא לחנויות האהובות עליה .
אמא חזרה מהן מדוכאת .
שום דבר לא נראה עליה טוב כמו שנראה על אסתר , ומחירי הבגדים זיעזעו אותה .
אסתר בישלה אוכל שלא הכרנו :
דג צרוב במחבת , כרֵשה מאודה , פטריות טריות - אנחנו הכרנו רק פטריות מקופסה , וחשבנו שהן חגיגיות .
עמוס ואני הסתייגנו , אבל אמא התפעלה :
" זה אוכל קליל , " אמרה בהערצה , " אלגנטי . "
אבא התעצבן כל כך , עד שאמא חסכה ממנו את מה שאמרה לי כמה וכמה וכמה פעמים כשאף אחד לא שמע :
" ראית ?
גם חיים מבשל .
את הסלט הירוק הוא עשה , וגם את הבשר .
הוא נסע עד לטירה לקנות אותו .
הוא אמר שעל בשר הוא לא מתפשר , למרות שקשה להשיג בארץ בשר איכותי . "
אפילו אמיר סירקין המוזר היה ילד יפה , וכשהתארחנו אצלם או אירחנו אותם , הוא היה מוזר פחות מכפי שהיה בבית הספר .
אבל הוא לא היה אחיו הגדול .
ניר ישב איפה שישב ואמר מה שאמר , וכל מילה ותנועה שלו הבהירו לי עד כמה אני גסה ופשוטה .
אני ומשפחת האיכרים האספסופית שלי .
עמוס חולק עלי , כמובן .
ראשית , הוא יתרגז אם אעלה את הנושא .
שנית , הוא ינבח :
" המתנפחים האלה עם המרצפות הישנות והקערות המסריחות מעץ ?
המנוזל הבכיין ואחיו התולעת ?
מה יש לך איתם ? "
והוא הרי יודע בדיוק מה היה לי איתם .
ניר סירקין היה .
אני יודעת שיש לי מגרעות רבות .
לא כי בורכתי במודעות עצמית מפותחת , חלילה , אלא כי עמוס טורח להזכיר לי אותן השכם והערב , תמיד בלוויית " את יודעת שאני אוהב אותך ושאני לטובתך . "
אבל אפילו הוא לא האשים אותי אף פעם בנוסטלגיה מהסוג המאדיר .
אם כבר , הוא טוען שיש לי נטייה לצבוע את העבר בשחור .
לכן אני חושבת שאני עדה אמינה כשאני טוענת שהיו לי סיבות טובות מאוד להתאהב בבן השכנים מהרגע הראשון שראיתי אותו .
הלוואי שיכולתי לומר שהוא היה מתנפח .
( ברבות הימים ועם התפתחות השפה שינה עמוס את הגדרתו ל"פלצן " . )
אריסטוקרט אמיתי לעולם לא יתנשא מעלייך .
נימוסיו יהיו טובים , הוא יפתח בשיחה איתך ויקשיב לתשובותייך , גם אם הן באות מפיה של בת השכנים הדהויה .
כשהגיעו לגיל ההורמונים , איש־איש בתורו , גם עמוס וגם ניר היו מוכנים ומזומנים להסתער על בנות והציגו - איש־איש בדרכו - כל סממן גברי אפשרי .
אני מניחה שעמוס הבחין מיד שבתחרות הזאת ידו תהיה על התחתונה .
עמוס תמיד ידע איך להתחבב על בנות , אלא שניר היה צריך רק להופיע , והכול היה קורה מאליו .
והגרוע מכול מבחינת עמוס , ובדיעבד גם מבחינתי - השכנוּת כפתה עליהם יחסי חברוּת .
לעמוס לא היתה סיבה טובה לשנוא את ניר , וכיוון שניחן מלידה בחוש עסקי , הבין שניר לבדו לא יוכל להתעסק עם כל בנות בית הספר , ולכן חלק מהן ינדדו אליו .
" הוא הגיטריסט .
אני המתופף , " אמר פעם בזעף .
" והוא אפילו לא יודע לנגן בגיטרה . "
" טוב , ואתה לא יודע לתופף , " אמרתי , אבל עמוס לא צחק .
מכל מקום , שיחותינו בנוגע לניר לא היו מפורטות או ממושכות .
עמוס סבר שלא ראוי לשתף את אחותו הקטנה במעללי גברים , ואילו אני ידעתי שאילו יחשוד בי שאני רוקמת הזיות רומנטיות על חברו הטוב , לא יהיה גבול להשפלות שירעיף עלי .
איך ניר נראה ?
כמו הפתעה ממבט שני .
רק ממבט שני את מבחינה שהוא גבוה , שיש לו שן קדמית עקומה , וברגע שאת מבחינה בשן העקומה , את לא מבינה למה חיבבת אי־פעם שיניים ישרות .
ממבט ראשון שערו נראה לך פרוע , וממבט שני את מבינה שכך צריך להיראות שיער .
את מבחינה בעיניו , שנראות מרוכזות במשהו ( אולי בך , אם הוא מסתכל עלייך במקרה ) , בפלומה הזהובה שעל אמות ידיו , באופן החינני שבו הוא מתיישב .
פשוט מתיישב .
כאילו זכותו לשבת בכל מקום שירצה .
ואחרי המבט השני - את מגלה שאת לא יכולה להביט בשום דבר אחר , באף אחד אחר , באותה מידה של התפעלות .
מעמדי החברתי גזר עלי להשקיף מהצד על חייהם של אחרים ולרשום לעצמי הערות .
עד היום אני זוכרת את רוב פרטי יחסיהן הסבוכים של ליאת יצחקי , מעין מלכת כיתה , ושל כרמית פייר , מעין סגנית־מלכה , ואת הדרמות שהתחוללו כאשר התאהבו שתיהן בשלומי אברבנאל , הרשג"ד של שכבת " סלע " .
הייתי הראשונה להבחין כשמורה נכנסה להיריון , וצריך להיות נידח באמת כדי להתעניין במורות עד כדי כך .
שמתי לב שהלל ורבורג , בן מחזור של עמוס וחבר שלו , גבה בבת אחת והצמיח תלתלי רגליים ובלורית על החזה .
מיותר לציין שהצפייה בזולת יכולה למלא את שעות השעמום בתוכן - בעידן מודרני יותר ייתכן שהייתי מחליפה את כל זה בבהייה בפייסבוק .
אבל בחושים מחודדים של פרח קיר צפיתי בעל כורחי בחברַי לכיתה , בעמוס ובחיי החברה שלו , בניר , ויום אחד גיליתי שאני צופה גם באמא שלי , ושיש במה לצפות .
אני מאחלת לכל ילדי העולם הורים משעממים , ועד שאמא השליכה את שמלות הבית , גם לי היו הורים כאלה .
נכון , לשם הדיון הפסיכולוגי אפשר להאשים את אבי בניכור , בביקורתיות ובעודף סמכותיות .
אבל אמא היתה אדם תפל עד שהתחילה להיות מעניינת , ומוטב היה לכולם שתתמיד בתפלותה .
יום אחד חזרתי מהצופים , שאליהם הצטרפתי בפקודה מפורשת של אבא , שחשב שתנועת נוער היא מחסום יעיל בפני שקיעה בחיים של ניוון ובטלנות .
כשהגעתי לכניסה לבית שמעתי קולות מחדר המדרגות .
שני אנשים שוחחו זה עם זה .
גבר ואישה .
" פשוט עשיתי יותר מדי , " אמרה האישה בקול עליז מדי , " ואסתר אמרה כמה שאתה אוהב כבד קצוץ , ושהיא לא יודעת להכין .
זה שום דבר . "
בן שיחהּ צחק ואמר :
" לאה , את באמת חמודה . "
כשהגעתי לקומה השלישית ראיתי את אמא עומדת מול דלתם של הסירקינים , מולה עומד חיים המחייך וקערה בידו .
כשראה אותי התרחב חיוכו .
" מה שלומך , חמודה ? "
שאל , " תראי איזה נחמדה אמא שלך .
הביאה לי כבד קצוץ . "
הוא ריחרח את הקערה בעליצות , " בדיוק כמו הריח של הכבד שאמא שלי עושה .
איך היה בצופים ?
אמיר לא חזר איתך ? "
אמא הושיטה יד לחבק את כתפי ואני קפאתי תחת מגעה .
הייתי מבוגרת מכדי להיות מחובקת בפרהסיה , וגם בפרטיות חיק המשפחה כבר חשבתי שחיבוקי־אֵם פוגעים בכבודי .
" לא חזרת איתו ? "
חזרה על שאלתו של חיים , השד יודע למה .
" הוא בדרך ? "
בתנועת כתף חמקתי ממנה ונכנסתי הביתה .
תוך זמן קצר נכנסה גם היא , נרגשת , ושאלה :
" למה לא היית מנומסת לחיים ?
הוא רצה לדעת איפה הבן שלו . "
" אבל ראיתם שהוא לא חזר איתי .
אז למה לשאול אותי פעמיים ?
הוא גם בכלל לא בקבוצה שלי .
הוא בקבוצה של הבנים .
ואני לא חברה שלו , " אמרתי והסרתי את העניבה מצווארי .
" היית צריכה להיות יותר מנומסת , " אמרה אמא .
" הם בסך הכול שכנים מאוד טובים . "
ואז הבחנתי באדום הבוהק של שפתיה .
" ולמה התאפרת ? "
שאלתי .
אמא התבלבלה .
" אני מאופרת ? "
אמרה ומחתה את פיה בגב ידה .
" לא שמתי לב .
קניתי צבע חדש ולא הייתי בטוחה אם הוא מתאים לי , וכנראה שכחתי להוריד אותו .
לא נורא . "
היא שירבבה אלי שפתיים :
" את חושבת שהצבע טוב ?
הוא מתאים לי ? "
אמרתי שהצבע טוב , שהוא מתאים לה , ובתגובה היא כרכה את זרועותיה סביבי בחיבוק אוהב ומטריד .
" את ילדה טובה , " לחשה באוזני .
" ילדה טובה .
רק בפעם הבאה , תשתדלי להיות קצת יותר מנומסת , בסדר ? "
וכשהרחיקה אותי אמרה :
" עשיתי המון כבד קצוץ אז נתתי להם .
אסתר אמרה שחיים מאוד אוהב , אבל שהיא לא יודעת לעשות .
היה יותר מדי , חבל שיתקלקל . "
היא הטביעה נשיקה על מצחי והפליגה למטבח .
בדרכה החמקמקה הצליחה איכשהו לרקום ידידות עם אסתר .
להערכתי , בנתה שיטת מתקפה המבוססת על הרעפת חסדים קטנים בתדירות גבוהה , מה שנראה לי כמו טרחנות .
היא היתה מזמינה אותה לקפה באמתלת " אפיתי עוגה חדשה ואת חייבת לטעום . "
לעתים היו יושבות שתיהן במטבח , ומחדרי שמעתי אותה מדברת כמו שלא דיברה מעולם :
" לפעמים אני חושבת שאולי כן הייתי רוצה לעבוד , אבל יעקב כל כך מתנגד . "
" בית צריך להיות בית . "
" אם הייתי משקיעה יותר בלימודים , הייתי יכולה להיות רואת חשבון . "
" את יודעת , כסף לא חסר לנו . "
ההצהרות לכשעצמן היו מפתיעות .
באמת לא חסר לנו כסף ?
הרי אבא תמיד חזר והדגיש את הצורך בחסכנות .
אמא רצתה לעבוד ?
ועוד בתור רואת חשבון ?
היא לא השקיעה בלימודים ?
למה לא סיפרו לי ?
אלא שההנאה שבריגול נפגמה מהנימה המתנצלת של אמא , וגם מתשובותיה הענייניות של אסתר , שבדרך כלל נשמעה משועממת מכל תלונות הסרק הללו .
" אז תצאי לעבוד .
אם אני מצליחה גם להחזיק בית וגם לעבוד - גם את יכולה .
אז תלמדי .
יש לך כסף ?
תיהני מהכסף . "
לתוך מחרוזת התסכולים שלה שָזרה אמא כמה שאלות מוסווֹת כהערות אגב :
מזל שחיים עוזר כל כך , אתם בטח מבלים הרבה , אתם נראים אנשים שמחים .
ייתכן שבנסיבות אחרות לא הייתי מבחינה במשמעותן האמיתית , אלמלא כבר צברתי ניסיון בחקירת עמוס באשר למעלליו של ניר :
לאן הלכת , עם מי , איך היה .
כמו סקרנים גדולים בהיסטוריה , גם אני ידעתי כיצד לשאול ובמה להבחין .
כך למדתי שניר היה במחנה שהקימו כמה חבר'ה בחוף טנטורה , שיש לו חברה מתיכון חדש שלא הלכה בכלל לצופים , שהוא אוהד של הפועל פתח תקווה משום מה - באיזו ערמומיות חילצתי את הפרטים הקטנים הללו מתוך רשת מחוכמת של שאלות כלליות .
אלא שאמא לא הסתפקה בשאלות .
יום אחד התעלפה עדינה ארגז , המורה לאנגלית , ממש בתחילת השיעור .
מיד חשדתי שהיא בהיריון , והתכוונתי לפרסם את חשדותי בארוחת הערב המשפחתית .
אבא לא עודד שיחות בנושאים כאלה , אבל הקפיד לקטוע אותן ברוגז רק אחרי ששמע את כל הפרטים .
השיעור בוטל , אנחנו נשלחנו הביתה , כך שהספקתי לראות את אמא בפתח הבניין , שולה מעטפות מתיבת הדואר של משפחת סירקין .
כשהבחינה בי קפאה על מקומה והצליחה לפלוט בבהלה :
" מה את עושה פה ? "
" עדינה התעלפה , " עניתי .
" למה את מוציאה את הדואר של סירקין ? "
" באמת ?
זה מה שעשיתי ? "
תהתה אמא , " כנראה התבלבלתי .
אני לא יודעת מה קורה לי היום .
אולי אני הולכת להיות חולה . "
עמדתי מולה , מחכה שתחזיר את המעטפות לביתן החוקי ותעלה איתי במדרגות , אלא שמחלתה המתקרבת של אמא שיבשה את ציפיותי .
" נו , תעלי כבר הביתה , " אמרה בקוצר רוח .
" מה את עומדת פה כמו עץ ?
את צריכה להשגיח עלי ? "
טיפסתי במעלה המדרגות עד לקומה הראשונה ונעצרתי ליד הדלת של משפחת מרדכי .
משם יכולתי להציץ על אמא , שעברה על המכתבים של משפחת סירקין אחד־אחד בפנים חתומות , ואחרי שבחנה אותם היטב החזירה אותם לתיבה .
אילו הייתי מומחית גדולה יותר לריגול ודאי הייתי מסתלקת בזמן , אך כיוון שהתמהמהתי , ראתה אותי אמא לוטשת אליה עיניים .
" לא אמרתי לך לעלות ? "
צעקה , ומיד קפאה על מקומה :
ההד בחדר המדרגות הגביר את עוצמת הצעקה .
אני מאמינה שכמוני , גם היא נבהלה לשמוע את ההיסטריה בקולה , וכדי להוסיף על מבוכתה , נפתחה דלת מאחורי ומרסל מרדכי יצאה מדירתה .
מרסל היתה גם היא עקרת בית , ומטבע הדברים , שותפה של אמא לבילויי הבוקר - לא שהיה לי מושג מה הם בדיוק , אבל בכל פעם שאבא היה שואל את אמא מה עשתה בבוקר , היתה מוסרת רשימה של סידורים ומטלות משמימות שבתוכה בלט המשפט " וישבתי לקפה עם מרסל . "
מרסל היתה מבוגרת מאמא בשני עשורים לפחות ( היא סירבה לגלות את גילה , אבל שתי בנותיה היו נשואות וכבר הנפיקו לה שלושה נכדים ) , שמנה , ונהגה להחליף תסרוקת מדי ביקור במספרה .
אבא חשב שהיא לא חברה ראויה לאמא , אבל כיוון שאמא לא ניסתה אף פעם להזמין אותה ואת בעלה - טיפוס רזה ועגמומי בשם מנשה - למפגש חברים , הניח לה .
" מה קרה ? "
שאלה מרסל ומשכה אותי אליה .
היא לא ראתה את אמא , שכבר החלה לשעוט לעברה .
" לא קרה כלום , מרסל , " התנשפה , " הילדה פשוט הבהילה אותי .
אני ממש מצטערת .
לא התכוונתי לצעוק . "
היא קיפצה מעל כמה מדרגות בבת אחת עד שהגיעה אלי ושיחררה אותי בכוח מאחיזתה של מרסל , ועוד הוסיפה ליטוף אימתני על ראשי , שכמעט תלש את שערותי עם הקרקפת .
השמעתי גניחת כאב , ואמא אמרה :
" היא כזאת מצחיקה לפעמים , הקטנה שלי .
אל תשימי לב .
אנחנו עולות . "
ותוך שמשכה אותי הוסיפה בנימה רגועה יותר :
" אז אני באה אלייך מחר , כן ? "
השיחה שניהלה איתי אמא אחרי שוד המכתבים התנהלה לאורך כמה ימים , ותוך חילופי מצב רוח שהקשו עלי לחלץ ממנה משמעות .
מיד לאחר התקרית היא הרחיבה בענייני פיזור דעת וגם הדגישה כי בחדרי מדרגות נודעת ללחישות חשיבות רבה , בשל ענייני אקוסטיקה ושמירה על מנוחת השכנים .
מאוחר יותר בערב התעכבה ליד מיטתי כדי לדרוש בשלומי , כאילו אני זו שממתינה למחלה שתתפרץ , ולא היא , דיווחה על כאב ראש שמציק לה ואף הביעה תקווה שלמחרת תקום בריאה .
למחרת העלתה שוב את זכר התקרית בחדר המדרגות , והפעם שיוותה לכל הסיפור נימה קומית , מעין סיפור ילדים על אמא המבולבלת שכבר לא יודעת מה היא עושה , והנה - היום היא שכחה להמליח את החצילים לפני הקלייה ובאמת הם יצאו מרים .
בגרסה הזאת כיכבה מרסל בתור השכנה האומללה שלא הבינה מה קורה פה , ושבאמת לאנשים כל כך משעמם בחיים שהם נבהלים מכל דבר .
כמו כן היא נשמה לרווחה , ממש נשמה לרווחה , שחוץ ממרסל אף שכן לא היה בבית , ומי שהיה - לא שמע , כי מה היו חושבים עליה אם היו יודעים שהיא צעקה ככה בלי סיבה .
מבוהלת או מבודחת , הקפידה לבקש ממני , רק למען הסדר הטוב ושלא יהיו אי־הבנות - כי באמת לא קרה כלום - לא לספר לאבא מה שקרה , כי הוא מאוד קפדן בדברים האלה ותמיד הוא מעיר כשאיזה שכן מרעיש במדרגות , ואפילו יכול להיות שהוא יעניש אותי אם ידע שהתפרעתי ככה .
לא עלה על דעתי לספר לאבא דבר וחצי דבר , אלא שמשום מה החלטתי לא לספר גם לעמוס .
אני חושבת שאחרי כל כך הרבה נאומים והסברים ואיומים מרומזים באשר לתגובתו של אבא , כבר השתכנעתי שאני זו שחיטטה בדואר של השכנים .
וחוץ מזה , עמוס אף פעם לא היה האדם הנכון לחלוק איתו רגשות מציקים .
רגשות תמיד עיצבנו את עמוס , והעיסוק בהם - על אחת כמה וכמה .
כמובן , הוא נאלץ להתמודד אז והיום עם כל צרה שפוקדת את משפחתנו , אך כאמצעי להבעת מורת רוחו הוא מגיב בפרץ צעקות ונזיפות ורק אחר כך נחלץ לעזרה .
ולעתים , לאחר שעיין בכל החומר שהוצג בפניו וצעק על כל מי שצריך לצעוק עליו , הוא קובע בבוז שבסך הכול מדובר במה שהוא מכנה " הַפְרָשות של הלב " , ושאם לא אכפת לכם - תעזבו אותו בשקט .
ניחשתי שאילו הייתי מספרת לו על הסצנה בחדר המדרגות , הוא היה קובע שאני מגזימה ושאמא באמת סתם התבלבלה בתיבה .
מעניין מה היה אומר על שרבוב שמו של חיים סירקין לשיחות החולין שלה .
לא לאלה שניהלה באוזני כולנו , כמובן .
באלה נהגה איפוק ולא הזכירה אותו אלא אם הוזכר קודם , וגם החרוץ שבמרגלים לא היה מוצא בדבריה ולו שמץ כוונה נסתרת .
אך כשהיינו שתינו לבדנו היתה מצליחה לשתול את חיים אל תוך שגרת פטפוטיה .
" אז מה , " אמרה פעם כשישבנו במטבח וניקינו שעועית ירוקה , " יש לך חבר ?
יש אולי ילד שמוצא חן בעינייך ?
את הרי לא מספרת לי כלום אף פעם . "
עניתי לה שהבנים בכיתה לא מעניינים , ושהם בעצמם לא כל כך מתעניינים בנו .
סיפרתי לה שאחות בית הספר באה השבוע לשני שיעורים של חינוך מיני , ולמרות שהפרידו בין הבנים לבנות , בהפסקה הם סיפרו בדיחות גסות .
סיכמתי את דברי בהערה כבדת ראש שהבנים ממש לא בוגרים , השמטתי את המבוכה העצומה שעוררו בי המילים " פין " ו"פות " , ובלבי התפללתי שתניח לנושא , אלא שאמא התעקשה .
" אני דווקא חושבת שאמיר סירקין הוא ילד נחמד מאוד , " אמרה .
" ואני גם חושבת שהוא מאוד מחבב אותך .
את לא חושבת שהוא מחבב אותך ?
כי אני רואה שאתם הולכים לצופים ביחד והוא גם ילד מאוד נאה . "
אמרתי שאנחנו הולכים יחד כי אנחנו גרים באותו בית והפעולות שלנו בצופים מתנהלות באותן שעות , שאנחנו הולכים ביחד במקרה , שאין לי על מה לדבר איתו ושאני תמיד משתדלת לפגר אחריו או להקדים אותו בכמה צעדים כדי שלא נגיע יחד לשבט .
ולא כל כך אכפת לי איך הוא נראה כי הוא ילד מעצבן ואין לו חברים .
" מוזר מאוד שאת אומרת ככה , " אמרה אמא .
" לי הוא נראה ילד מאוד מוצלח .
ובעיני הוא חתיך . "
" הוא יותר נמוך ממני , " אמרתי , ובכך נתתי לאמא הזדמנות לומר את מה שבאמת רצתה להגיד .
" כן , אבל הוא יגדל .
תראי את אבא שלו .
חיים מאוד גבוה , " אמרה תוך שבירה נמרצת של עוקצי תרמיל השעועית שבידה , " ולדעתי הוא בהחלט נראה טוב .
יש לאמיר גנים טובים .
ואני חושבת שחיים הוא בעל טוב , וזה משפיע על הילדים .
את יכולה לדעת הרבה על אנשים לפי ההורים שלהם .
אני בטוחה שעוד שנה־שנתיים אמיר יהיה ממש חתיך וכל הבנות ירוצו אחריו . "
בינתיים העמיקו יחסיו של עמוס עם ניר , להנאתה של אמא ולמורת רוחו של אבא , שחשב שניר מדרדר את עמוס לציונים נמוכים ולתרבות רעה .
אני הייתי אז בת שתים־עשרה , עמוס בן חמש־עשרה וניר בן שש־עשרה - תלמיד כיתה יו"ד - ולדעתי היה פטור מכל אחריות למצב הלימודים של עמוס או לחיי החברה שלו .
עמוס היה השפעה רעה בזכות עצמו , ומהרגע שהגיע למצוות היה נתון בעימות מתמיד וקולני עם אבא .
הוא לא היה זקוק לניר סירקין כדי לברוח מבית הספר פעמיים בשבוע , להוציא ארבעה שליליים בכל תעודה , להיתפס מעשן בחדר המדרגות , להתחצף למורים ואף להיות מואשם בגנבה והשחתה של יומן הכיתה .
פעם ניצל את אחת מהיציאות הנדירות של ההורים לתיאטרון כדי להזמין הביתה את אורית חורב , שגרה בפיארברג 29 , ממש מרפסת מולנו , ולא זו בלבד שלמדה בעירוני ד' ולא בעירוני א' כמו עמוס , היא גם היתה מבוגרת ממנו בשנה .
הוא הודיע לי שהוא מצפה לאורחת , ושהוא מצפה שאסתלק מהבית לשעתיים , או לפחות אעלים את עצמי - בשום אופן אסור לי לשבת בסלון .
" לאן אני אמורה ללכת ? "
שאלתי בקול בוכים .
עמוס ידע שאין לי חברות .
" תמצאי סידור , " אמר עמוס והעמיס מגבת נקייה על שכמו .
" את לא הולכת עכשיו להסתובב לי בבית כשבאה אלי אורחת . "
עמוס זינק אל המקלחת , ואני יצאתי למרפסת כדי לתלות מבט נוגה ברחוב ולהרהר על בדידותי .
כמו כן יכולתי להשקיף ממש אל תוך דירתה של משפחת חורב , שם ראיתי את אורית בכבודה ובעצמה מנהלת בעמידה שיחה עם אמא שלה ( גברת מוזרה שהתהדרה בשיער מנופח ובמכנסיים צמודים ) .
מעניין איזה שקר היא משמיעה באוזניה , חשבתי , שהרי גם כשהייתי בת שתים־עשרה הבנתי מדוע בנים מזמינים בנות לביתם בשעה שההורים יוצאים לענייניהם .
עמוס היה במקלחת כשאורית יצאה מפתח הבית וחצתה את הכביש , ורחש המים עוד נשמע כשהתדפקה על דלתנו .
כשפתחתי לה , כבה ברק הציפייה בעיניה והתחלף באכזבה .
" אה , " אמרה .
" את בטח האחות .
עמוס בבית ? "
" הוא במקלחת , " עניתי והובלתי אותה אל הסלון , שם התיישבה בכורסתו של אבא .
אורית היתה נערה גבוהה מאוד - גבוהה מעמוס - עם פנים ארוכות ואף מחודד .
היה לה גוף יפה , ואותו הציגה כרגע לראווה במכנסיים קצרים וגופייה לבנה , שדרכה נשקפה חזייה מודפסת לבבות אדומים .
שמעתי את דלת חדר האמבטיה נפתחת והודעתי לאורית את המובן מאליו :
" עכשיו הוא יוצא . "
בתגובה אמרה אורית :
" אה . "
" הלו ! "
צעק עמוס מירכתי הבית , " בואי הנה רגע ! "
הלכתי אל חדרו , שם עמד עטוף במגבת , מדיף ריח כבד של האפטר־שייב של אבא וזועף בעליל .
" היא פה , " אמרתי .
" את זה הבנתי , " אמר עמוס ומשך מעל לראשו חולצת טריקו אדומה .
" השאלה היא למה את פה ? "
" מה אתה רוצה שאני אעשה ? "
שאלתי .
" היא דפקה על הדלת .
הייתי צריכה להשאיר אותה שתחכה בחדר מדרגות ? "
" הייתי רוצה שתכניסי אותה , תגידי יפה שלום ותלכי לעשות סיבוב איפשהו , " אמר עמוס .
" אני לא צוחק איתך . "
אמרתי לו שאין לי לאן ללכת ושאלתי אם הוא חושב שאני צריכה להסתובב ברחובות בלילה .
ועוד לבד .
כתוספת חוצפה שאלתי אותו האם אורית חורב - שהיא די מכוערת , אם שואלים אותי - שווה שיאנסו וירצחו את אחותו .
" אף אחד לא יאנוס אותך , ועכשיו עוד לא שמונה , " ענה עמוס , אבל על פי הבעת פניו ניכר שהצלחתי להשתיל מעט חרדה בלבו .
לאחר הרהור קצר אמר :
" טוב .
האמת שזה היה פתרון לשעת חירום , אבל בואי נגיד שזאת שעת חירום .
לכי לסירקינים .
הם יצאו עם אמיר לאיזה עניין , ורק ניר בבית .
הוא אמר שאם אני לא אסתדר - הוא ישמור עלייך שעה . "
את הבעת ההלם על פנַי פירש עמוס כעלבון .
" אל תדאגי .
את לא תספרי לאף אחד על אורית , ואני לא אספר לאף אחד שבגילך את צריכה בייבי־סיטר .
עכשיו לכי כבר .
אין הרבה זמן . "
למזלי הגדול עמוס היה ונשאר פרשן מוגבל מאוד של נפש האדם .
אלמלא כן היה מבין לפחות חלק מהרגש שכיוון אותי לעבר המסדרון , משם לסלון - אפילו לא טרחתי להיפרד בנימוס מאורית או לדווח לה שעמוס מיד יצטרף אליה - לדלת דירתנו , לחדר המדרגות , אל הדלת של משפחת סירקין .
( הם עוד לא הספיקו לתלות שם שלט עם שמם . )
שתי דפיקות חלושות , כמה שניות של המתנה ואחריהן הופיע ניר סירקין בדלת , שערו פרוע , אחת משיניו עקומה , וחיוך רחב מרוח על פרצופו .
" אז הוא גירש אותך , אחיך ?
לא יפה . "
אמר ניר ושיֵיט בחֵן לעומק הדירה .
צעדתי בעקבותיו , והוא המשיך לדבר :
" אל תדאגי .
אני לא אפריע לך .
יש לי שיעורים וטלפונים לעשות .
רוצה לראות טלוויזיה ?
אני אביא לך משהו לשתות .
רוצה מיץ פטל ?
כולנו שונאים פטל , אבל אמיר אוהב , אז יש .
רוצה מיץ פטל ? "
ברור שלא יכולתי להודות שכמו אמיר האוויל , גם אני אוהבת מיץ פטל .
לכן אמרתי בביטחון רב מדי שאני ממש שונאת מיץ פטל .
" מוזר , " אמר ניר .
" הייתי משוכנע שאת דווקא בעד .
עמוס מת על זה .
כשאנחנו יוצאים לטיולים הוא מביא איתו בקבוק שלם של תרכיז .
הוא אומר שמים נקיים עושים לו בחילה . "
קפצתי על ההזדמנות לתרום את חלקי לשיחה ואמרתי שעמוס יכול להיות מוזר ושגם חלב הוא לא אוהב .
" טוב , דיברנו מספיק על מה עמוס אוהב ולא אוהב , " סיכם ניר בקוצר רוח .
" אז מה את כן רוצה לשתות ?
אני יכול לעשות לך קפה . "
כיוון שקפה היה אסור עלי בתכלית האיסור הסכמתי מיד ואף הזדנבתי אחריו אל המטבח כדי לצפות בו ממלא קומקום במים ומדליק את להבת הגז .
אחר כך בהיתי בו כשפתח את דלת אחד הארונות ושלף משם צנצנת נס קפה ושני ספלים .
שניים !
פירוש הדבר ששנינו נשב עכשיו זה מול זה ונשוחח .
ניר ישוחח איתי !
" כמה סוכר ? "
שאל ניר בנדיבות אלילית .
התלבטתי אם לבקש כפית אחת או שתיים , אך ניר גאל אותי מהתלבטויותי כשאמר :
" אני שותה בלי " , ולכן גם אני ביקשתי בלי .
עד היום אני שותה קפה לא ממותק .
לא צריך לומר לי שסוכר משמין , או שלממתיקים מלאכותיים יש טעם לוואי .
ניר סירקין לא אהב קפה מתוק , ולכן גם אני שונאת קפה מתוק .
אילו התברר שהמשקה האהוב עליו הוא מי שלולית - הייתי שותה שלוליות .
ניר הניח שני ספלי קפה על שולחן המטבח וביניהם הציב קופסת פח ובה עוגיות שאפתה אמו .
לקחתי אחת מהן רק כשראיתי שגם הוא התכבד , והתחרטתי על כך מיד כשהעוגיות התפוררו עם כל נגיסה ולכלכו את חזית חולצתי .
ניר נראה משועשע .
" אז מה , אמיר עולה לך על העצבים ? "
שאל בפה מרוסס פירורים .
איכשהו , הוא הצליח להיראות חינני גם כך .
" הוא בסדר , " אמרתי .
" אנחנו לא ממש קרובים . "
" את יודעת שלוקחים אותו לפסיכולוג , " אמר ניר .
" בגלל זה אני לבד בבית . "
" מה , הוא לא בסדר ? "
שאלתי .
ניר ניפנף בידו .
" קצת מופרע , " אמר .
" בכיין ופוחד מכל דבר .
לא משהו רציני .
זה רעיון של אמא .
היא מאוד אוהבת לטפל בדברים . "
חשבתי :
הוא ממש סומך עלי , אחרת לא היה מספר לי שאחיו הולך לפסיכולוג .
ומיד אחר כך נוספה עוד מחשבה :
עמוס בחיים לא היה מספר עלי משהו כזה , ועוד למישהו שהוא לא ממש מכיר .
ואחר כך דאגתי שמא אני טועה , ואולי עמוס יושב עכשיו עם אורית חורב ומספר לה שהוא ניסה לשלוח אותי לחברוֹת , אבל אין לי חברוֹת , אז הוא שלח אותי לשכנים .
אחר כך כבר לא ידעתי מה לחשוב .
" אסור לדבר על זה , " המשיך ניר .
" אני בכלל לא יודע למה סיפרתי לך .
אבל אל תספרי לאף אחד .
בסדר ?
יש לו מספיק צרות גם ככה . "
הבטחתי לא לספר ושאלתי אילו עוד צרות יש לאמיר , אבל ניר לעס עוגייה נוספת ושוב ניפנף בידו .
" עזבי .
לא חשוב .
אני הולך לחדר שלי .
אני אפתח לך טלוויזיה , " אמר וקם על רגליו .
" כולם יחזרו בתשע , אבל את יכולה להישאר .
אנחנו לא הולכים לישון לפני עשר וחצי .
לפעמים אחרי . "
אלה היו חדשות מסעירות ועדוּת לנטיותיה הבוהמייניות של משפחת סירקין .
במשפחתנו שעות ההשכבה היו קשוחות הרבה יותר .
אני הושלכתי למיטה בתשע וחצי .
עמוס קיבל עוד חצי שעה .
אבא ניסה לכפות גם עליו כיבוי אורות מיד עם הכניסה למיטה , אבל לאחר סדרת מריבות סוערות התפשר על סגירת דלת חדרו של עמוס , וכדי שלא יתפרש כאילו נכנע לבנו - העמיד פנים שעמוס ישן בכפוף לחוקי הבית .
ניר הדליק את הטלוויזיה ואחר כך פנה אלי והציע לי לחטט בספרייה אם מתחשק לי , ולקרוא לו אם אצטרך משהו , והסתלק .
התיישבתי על אחת משתי הספות .
למשפחת סירקין לא היו כורסאות .
אולי לא האמינו במקומות ישיבה אישיים , ובכל זאת הבחנתי שספה אחת נראתה משומשת יותר מחברתה , ועליה התיישבתי .
כיוון שלא מצאתי עניין בטלוויזיה , קמתי תוך זמן קצר לבדוק את הספרייה , אך הסלון כולו נמלא בקרני ניר ובגלי ניר שעלו ובקעו מחדרו .
דעתי התבלבלה עלי והלכתי לחפש אותו .
בחדר השינה של ניר היו מיטת יחיד , שולחן כתיבה וכיסא ופוסטר של ג'ימי הנדריקס .
עמוס קישט את חדרו באבנים המתגלגלות , אלביס והביטלס , אבל אצלו הם היו מודבקים לקיר במשחת שיניים .
הנדריקס של ניר היה נתון במסגרת שחורה־אדומה ומכוסה בזגוגית .
ניר עצמו שכב במיטה על בטנו , נשען על מרפקיו לתוך ספר פיזיקה .
הוא הרים את ראשו כשנכנסתי ושאל :
" מה קרה ? "
" משעמם לי , " אמרתי .
" אין מה לראות בטלוויזיה ולא בא לי לקרוא . "
ניר התיישב .
" אז מה ?
אז אני צריך באמת לעשות לך בייבי־סיטר ? "
הוא חייך .
" בסדר .
רוצה לשחק ? "
רציתי .
ניר לימד אותי לשחק ברידג' .
" אין לי כוח למשחקים של ילדים , " הסביר בעודו טורף את הקלפים .
" נכון שצריך ארבעה שחקנים , אבל עד שאני אגמור ללמד אותך את החוקים כבר תצטרכי לחזור הביתה .
איך את קוראת לצורה הזאת ? "
הוא ניפנף בקלף .
" עלה , " עניתי .
" בברידג' אומרים ספייד .
הוא הצבע הכי חזק .
זה קלאב , " אמר והציג בפני שבע תלתן .
" הצבע הכי חלש . "
" אבל לשניהם יש אותו צבע , " אמרתי .
" בברידג' לא מדברים ככה , " אמר ניר .
" אל תתווכחי .
רק תלמדי .
זה משחק טוב .
אנחנו משחקים אותו המון בבית .
למרות שאמיר כל כך גרוע שלפעמים זה מעצבן .
ללב קוראים הארט , וליהלום - דיאמונד .
בסדר ? "
" ומי מנצח ? "
שאלתי .
" תלוי מי הפרטנר שלי , " ענה ניר .
" זה משחק של זוגות ואנחנו מתחלפים .
אבל כמעט תמיד מי שמשחק עם אבא מנצח ומי שמשחק עם אמיר - מפסיד .
אמא לא רעה , אבל היא לא טובה כמו אבא .
הוא למד לשחק בצבא , ועד היום הוא והחבר'ה שלו משחקים במילואים .
גם שם הוא מנצח . "
הוא חילק את הקלפים לארבע ערמות .
" אולי הוא מרמה ? "
שאלתי , וניר נשף בבוז .
" לא , " פסק .
" ברידג' זה לא משחק לרמאים .
אבל צריך זיכרון טוב .
אמא אומרת שברידג' הוא התעמלות למוח , ושהוא משפר את החשיבה ומעלה את הציונים . "
את דבריה של אמו מסר בקול צורמני מעושה , שלא דמה כלל לקולה המדוד של אסתר .
" וזה נכון ? "
שאלתי .
" לא נראה לי , " ענה ניר .
" אבל מה זה חשוב ?
זה כיף .
עכשיו תהפכי את הקלפים שלך - לא , עם הפנים למעלה - ותסדרי אותם לפי צבעים .
אני אלמד אותך לספור ניקוד ואיך מכריזים . "
התחלנו לתרגל הכרזות , כשהדלת נפתחה ובני המשפחה נכנסו .
כולם נראו שפופי נפש ( מחזה מפתיע .
לא תיארתי לעצמי שבני משפחת סירקין מסוגלים לעצבות ) , אבל אף אחד מהם לא נראה מופתע לראות אותי .
" אני מלמד אותה ברידג' , " הסביר ניר .
אמיר התנתק מהוריו ובא לשבת לידו .
חיים ואסתר שלחו מבטים סתומים זה בזה .
" אני הולכת להתקלח , " אמרה אסתר .
" הכול בסדר , חמודה ? "
" אני כבר הולכת , " עניתי .
הדירה היתה צפופה מדי פתאום , אמיר שתק שלא כהרגלו , וכל בני המשפחה נראו כאילו לא התחשק להם להיות אחד עם השני , לא כל שכן עם בת השכנים .
קמתי על רגלי .
" את כבר הולכת ? "
שאל ניר , " עוד לא באמת לימדתי אותך איך משחקים . "
" אני אבוא בפעם אחרת , " אמרתי .
וביני לבין עצמי הוספתי :
אם תהיה פעם אחרת .
" את לא צריכה ללכת , " אמר חיים .
" אני ממילא צריכה ללכת לישון , " אמרתי ומיד התחרטתי , שכן השעה היתה בקושי תשע , והייתי בטוחה שעמוס עדיין לא גמר את ענייניו עם אורית חורב הסוסה .
דלת הדירה שלנו לא היתה נעולה , ואני נכנסתי לסלון חשוך ולדממה של לילה .
צעדתי חרישית אל חדרו של עמוס .
מבעד לדלת הסגורה לא בקע אור , אך צחקוקים והתנשפויות - שניהם נשיים בעליל - בקעו ועוד איך .
הלכתי לחדרי , סגרתי את הדלת וניסיתי להיזכר בשמות הסדרות , בניקוד הקלפים ובמעט החוקים שניר לימד אותי .
את הרוב שכחתי , אך מה שזכרתי הספיק כדי למלא את ראשי בדמיונות שווא , שבהם ישבתי עם ניר ושני בנים מטושטשי פרצוף ושיחקנו ברידג' נגדם וניצחנו , בזכות איזה מהלך מבריק שלא הייתי כשירה לדמיין אפילו , אך בכל זאת הייתי אחראית לו .
דלת חדרו של עמוס נפתחה , טפיפת רגליים במסדרון העידה על כך שמישהו הלך יחף אל חדר האמבטיה , ורחש מים העיד על כך שמישהו החל להתקלח .
הימרתי על אורית , וזמן קצר אחר כך ידעתי שצדקתי כששמעתי את עמוס אומר :
" אל תיתקעי שם .
תכף ההורים שלי חוזרים . "

שנים רבות לאחר מכן ניסיתי לשוחח עם עמוס על מעלליו המיניים בתיכון - שיחה שהתבססה על מושגים מעורפלים עד כדי כך שכמעט היה אפשר לנהל אותה ליד ילדים .
מטבע הדברים , עמוס ואני לא שוחחנו על מין .
" אז מה מצאת באורית חורב הזאת ? "
שאלתי אותו .
בדיוק באותו הזמן הלל הפסיק להתקשר אלי .
הייתי אז בת עשרים ושלוש , ועמוס עזר לי לעבור דירה למרים החשמונאית .
לבשנו חולצות ישנות והזענו .
עמוס שאל מה פתאום אני נזכרת באורית חורב ולמה היא מעניינת אותי בכלל .
" כי יצאת איתה הרבה זמן , " הסברתי .
עמוס לא הבין מה אני רוצה ממנו .
" לא יצאתי איתה , " אמר .
" לא היינו חברים בכלל .
סתם בילינו ביחד . "
" ביליתם ביחד במקלט , " הזכרתי לו , " ואצלנו , כשאבא ואמא היו יוצאים . "
עמוס עדיין לא הבין .
" את חושבת שאני זוכר ? "
עמוס התחיל להתעצבן , וידעתי שבקרוב יאמר לי , " את יודעת שאני אוהב אותך ושאני לטובתך . "
" היא בטח חשבה שהיא חברה שלך , " אמרתי והתכוונתי אל עצמי .
" הייתם נפגשים פעם בשבוע לפחות , ופתאום היא לא באה אליך יותר והתחילו לבוא אחרות .
היא עשתה משהו לא בסדר ?
היא הציקה , או עיצבנה , או רבה איתך ?
היה אכפת לך ממנה ?
נפרדת ממנה בכלל ?
אמרת לה משהו ?
היא ידעה למה אתה לא רוצה לראות אותה יותר ? "
" מישהו עשה לך משהו ? "
שאל עמוס במקום לענות .
" שוב הסתבכת עם טמבל שלא מתנהג אלייך כמו שצריך ? "
לא סיפרתי לו מיהו הטמבל שלא התנהג אלי כמו שצריך .
אילו היה יודע שמדובר בהלל - היה קובע מיד שאני הטמבלית .
והוא היה צודק .
" זהו , שחשבתי שהוא כן מתנהג אלי כמו שצריך , " הסברתי ואז פרצתי במונולוג ארוך ומלא פרטים שאני ממש רציתי לספר ושעמוס ממש לא רצה לשמוע , ואולי הזלתי דמעה או שתיים .
בסופו של דבר סיכמתי :
" אני רק רוצה לדעת מה קרה .
שמישהו יסביר לי מה קרה . "
" בסדר , בסדר , " אמר עמוס הנדהם .
" אבל למה את שואלת אותי ? "
" כי גם אתה היית כזה , " עניתי .
" מה זאת אומרת כזה ? "
תהה עמוס ואני השבתי :
" נו , חרא " , ושנינו שקענו בהרהורים .
סביבנו היו פזורים ארגזי קרטון וסמרטוטי רצפה .
עמוס הדיף ריח של צבע פלסטי .
( הוא החליט לצבוע מחדש את המטבח , והתייאש אחרי קיר אחד . )
אני התגעגעתי להלל שנעלם , ולאמא .
" תשמעי , " עמוס ניתר על רגליו .
" אני לא הבנאדם לנהל איתו שיחה כזאת .
אני לא יודע איך את התנהגת , אני לא מכיר את הבחור , אין לי מושג מה הוא חושב ומה הוא מרגיש ומה הוא צריך .
ולידיעתך - איך דבר כזה ' גברים' .
ואין דבר כזה ' נשים' , וזה ממילא לא מעניין אותך , כי את לא באמת רוצה לדעת למה הוא לא מתקשר .
את פשוט רוצה שהוא יתקשר ויגיד שהוא אוהב אותך .
אז אני אגיד לך מה - "
" אתה אוהב אותי ואתה לטובתי , " השלמתי את המשפט במקומו .
" נכון , " אמר עמוס בשלווה , " אין לי מושג למה הוא לא מתקשר .
אבל אם תיתני לי שם וכתובת - אני אלך לפוצץ אותו במכות . "

כשעמוס הפסיק להתקשר לאורית , אף אחד לא בא לפוצץ אותו במכות .
הוא עשה את מה שתמיד עשה בעצמו ואף המליץ לי לעשות - כלומר " לעבור הלאה " .
פשר המעבר הלאה הוא לשכוח מיד .
לא להרגיש , לא להתאבל , לא להתגעגע ולא לחפש הסברים .
לעבור הלאה פירושו תמיד למצוא מישהו חדש שיאהב אותך יותר מכפי שאתה אוהב אותו .
בעיני עמוס זה קל , והוא לא מבין מדוע שאר האנושות לא פועלת כמוהו .
הוא לא מבין למה האנושות מתעקשת לכאוב לשווא .
אחרי שהפסיקה לבוא אלינו , הפכה נוכחותה של אורית בחיי בולטת מאוד .
אני משערת שהסיבה שבגללה הרבתה להסתובב ברחוב היתה כדי לפגוש במקרה את עמוס .
מדי ערב יצאה למרפסת שלה כדי שעמוס יראה אותה במקרה , ואם לא עמוס - לפחות אני .
כשנתקלתי בה ליד הבית - ונתקלתי בה לא מעט - היתה מברכת אותי בחום מיותר ומוסרת דרישות שלום לעמוס .
את כולן העברתי בחריצות , רק כדי להיתקל בגלגול עיניים קצר רוח מצד אחי , שעל פי כל הסימנים כבר מצא לו מישהי אחרת לקחת למקלט .
את אורית חולת האהבה סיכם במילה אחת :
" נודניקית " .
שתים־עשרה הוא גיל מוקדם מכדי לפתח הזיות מפורשות מדי , ובכל זאת מחשבות על הגוף ועל שימושיו הופיעו מדי פעם ושיבשו את דעתי בתערובת של כיסופים וגועל .
הצד המעשי של האהבה הלך והתבהר , כמו גם מחירה , שאותו יכולתי לאמוד בכל פעם שפגשתי את אורית המסכנה .
אל המחשבה המדכאת שניר לא יאהב אותי לעולם הצטרפה מחשבה מדכאת אפילו יותר :
שיאהב אותי ואז יפסיק .

עד היום , כאשר שואלים אותי למעשי ואני משיב " ייעוץ בתחום האחריות התאגידית " , מורמות לא מעט גבות - אם בגלל היכרות מועטה עם המונח " אחריות תאגידית " ואם בשל היעדר מודעות להיקפו של תחום זה .
אף שהתפרסמו בעיתונות אלפי כתבות ומאמרים בנושא , עדיין צירוף המילים " אחריות תאגידית " לא מוכר לרבים .
האחריות התאגידית היא ללא ספק אחת התופעות הניהוליות המרתקות של העשור האחרון .
זהו תחום חי ודינמי , המתפתח ומתעצב ממש בימים אלה בעולם ובישראל .
תחום זה , המשלב אסטרטגיה , ייעוץ ארגוני , משאבי אנוש , שיווק - ומה לא בעצם , כמעט מגדיר מחדש את התפיסות הניהוליות הקלאסיות מבית מדרשו של מילטון פרידמן .
מאמרם של פרופ' מייקל פורטר ומארק קריימר משנת Creating Shared Value “  , 2011 ” , הקורא לעסקים לנסות ליצור ערך משותף לכל מחזיקי העניין בפעילותם העסקית העיקרית , גם אם הוא מקדים את זמנו , ממחיש יותר מכול את כברת הדרך המחשבתית שעברו התפיסות הניהוליות המוכרות .
אם היום , בשנת 2012 , הנושא עדיין מרוחק ולא מוכר עבור חלק מהציבור , קל וחומר לפני עשור , כאשר התחום רק החל להתגבש בישראל .
מאז חלו התפתחויות בתחום , בעולם ובישראל , וחברות רבות החלו להטמיע שיקולי אחריות תאגידית בהחלטותיהן ובאסטרטגיה העסקית שלהן .
עם זאת , נראה כי הדרך עדיין ארוכה .
תפיסת הקיימות מתעצבת במקביל לתפיסת האחריות התאגידית , ובשנת 2010 החלטתי להקדיש יותר מחשבה לנושא זה .
בתוכנית עמיתי הסביבה של מרכז השל , מצאתי חבורה מופלאה של אנשים בראשות ד"ר אילון שוורץ , ד"ר ג'רמי ברנשטיין וד"ר אורלי רונן .
שם גם נולד במוחי הרעיון לכתוב ספר זה .
החיבור הראשוני שלי לקשר בין המגזר הפרטי לנושאים ציבוריים היה בשנים 1996-1994 , כאשר שימשתי כראש לשכתו של האלוף עוזי דיין , אז ראש אגף התכנון במטכ"ל , ונחשפתי במסגרת שיחות השלום עם הפלסטינים והירדנים לתוכניות שיתוף פעולה כלכלי שהכינו יזם ההיי־טק יוסי ורדי והכלכלן ד"ר רפי בנבניסטי .
אבל עיקר ההיכרות שלי עם המגזר העסקי ויכולותיו התבצעה מאוחר יותר , בסוף שנות התשעים ובתחילת שנות ה־ 2000 , עת עבדתי לצד שמעון פרס במרכז פרס לשלום ולאחר מכן גם במשרד החוץ ובמשרד לשיתוף פעולה אזורי .
שם התוודעתי לראשונה לכוחם של התאגידים ולמונח " אחריות תאגידית " , בעיקר הודות ליכולתו של שמעון פרס למצוא נתיבים אל לבם וכיסם של תאגידי ענק כגון סימנס , נובארטיס , פולקסוואגן , אינטר־מילאנו , פסטה ברילה ורבים אחרים , למימון פרויקטים של שיתוף פעולה אזורי .
בשילוב סוחף של אמונה וידע הצליח פרס לרתום תאגידי ענק לתמיכה בתהליכי שלום ובחיזוק הקשר בין העמים במזרח התיכון .
אנו , היועצים הצעירים , נתבקשנו להכין את הפגישות ולבצע מעקב ליישום הפרויקטים בשטח .
תפקידנו היה לקשור את החוטים ולגייס הלכה למעשה את התאגידים הבינלאומיים לפרויקטים בוני שלום .
פרס הרבה לדבר ולכתוב על תפקידו ועל חשיבותו של המגזר הפרטי בבניית הקשר בין העמים .
בהשראתו הצלחנו להפעיל פרויקטים רבים ומגוונים , שגם אם היוו רק טיפה בים המציאות הפוליטית המורכבת באזור , הם עדיין היו , ללא ספק , מודל לאלטרנטיבה כלכלית אזורית אחרת .
ההיכרות השיטתית הראשונה שלי עם האחריות התאגידית התבצעה בעקבות מלגה שקיבלתי בשנת 2001 .
שימשתי אז יועצו של השר שמעון פרס ובזכות המלצתו התקבלתי ללימודים בתוכנית הראשונה למוסמכים בתחום הקיימות והאחריות התאגידית , באוניברסיטת קיימברידג' שבאנגליה .
בישראל , תחום האחריות התאגידית החל להתפתח בסוף שנות התשעים של המאה הקודמת , בעיקר בסיוע קרן כהנוב וארגון מעלה בניהולה של טליה אהרוני , אשר היו הראשונים לקדם את התחום בישראל כפרופסיה ניהולית .
כך , כאשר החלטתי לעזוב את לשכת שר החוץ בשנת 2002 ולעבור למגזר הפרטי , וחיפשתי תחום שישלב בין פעילות עסקית למדיניות ציבורית וחברתית ויהווה המשך לניסיון שצברתי בתחום המדיני והציבורי , האחריות התאגידית היתה עבורי בחירה הטבעית .
יחד עם שותפתי לדרך , קרן טמיר , יצרנו קשר עם חברת הייעוץ לאחריות תאגידית Good Business מלונדון , בניהולו של סטיב הילטון ( שהתמנה בהמשך ליועצו של ראש הממשלה דייוויד קמרון ( , ולאחר משא ומתן קצר קיבלנו על עצמנו את ייצוג החברה בישראל ויצאנו לדרך בסוף שנת 2002 .
שכרנו חדר קטן והקמנו את חברת Good Vision , שהיתה ועודנה מהחלוצות בתחום הייעוץ לאחריות תאגידית בישראל .
היום , מקץ עשר שנות פעילות ולמעלה מ־ 100 פרויקטים עם החברות המובילות במשק , אני חש זכות נעימה לשתף את כלל מחזיקי העניין והמתעניינים בתחום בניסיון הרב שנצבר אצלנו בעשייה ובלימוד .
לאורך כל השנים , אנו וחברינו העוסקים בתחום מרגישים כחלוצים שיש להם תפקיד אמיתי בלימוד ובהנגשת תחום צומח זה .
לנו , כ"דור המדבר " , לא היה ממי ללמוד והרבה מהמודלים העסקיים פותחו למעשה תוך כדי תנועה , ועם קצת עזרה מידידינו בלונדון , בעקבות צרכים שעלו מהשטח .
אחרי עשור של עיסוק ועשייה בתחום , אני יכול לקבוע כיום בוודאות כי האחריות התאגידית עמדה בכל המשברים הכלכליים והפוליטיים שנקרו בדרכה והיא גדלה ומתפתחת וגם מתעדכנת משנה לשנה , ובכך עברה מזמן את חובת ההוכחה כ"טרנד " שיחלוף .
מחאת הקיץ של 2011 , המכונה " מחאת רוטשילד " , חידדה עוד יותר את הצורך של תאגידים לפעול באחריות , בשקיפות ותוך הקשבה לצורכיהם של מחזיקי העניין .
המחאה אכן חיזקה אותי באשר לצדקת הדרך , אבל האמת צריכה להיאמר - המחאה גם עוררה אצלי תהיות בדבר המהותיות והאמיתיות של התחום , כולל השאלה האם אנו , העוסקים באחריות תאגידית , לא שימשנו לעתים , שלא מדעת , כלי משחק בידי התאגידים הגדולים .
ואולם בסופו של דבר אני חושב שהמחאה חיזקה דווקא את התודעה הצרכנית ואת הציפיות מהתאגידים לפעול בהגינות , באחריות ובשקיפות , ובכך חיזקה את היסודות הבסיסיים ביותר שעליהם בנויה האחריות התאגידית .

קראו לי איליה
קָראו לי איליה , כל האחיות , אמהותינו המאמצות ומגִנותינו , אז בסיזֶ'ם ,
משום שכילד קטן קראתי אל אנשים אי-יה , אי-יה , ובגלל שאי-יה היא המילה בצ'כית ל"חמור " , קראו לי איליה .
צווחתי וקראתי לאנשים מרגע שקולן ופניהן של האחיות בבית-מעון החלו להבקיע את דרכ
ם משעות הערוּת ומחלומותי על ארץ הצללים .
ארץ הצללים היתה ילדותי הראשונה .
ל
פעמים הייתי מגיע אליה .
לפני שבאו האחיות , גרתי במטבח .
בבית-מעון , באווירה אלוהית של תפילות , גדלתי ודיברתי צ'כית היטב .
קופיף לא דיבר כלל .
האחיות קראו לי איליה זמן רב לפני שעצביהן החלו לפקוע .
כשהייתי קטן אפילו קראו לי איליה , חמורנו העמלן .
הן אהבו איך שטרחתי סביב האח הקטן שלי במסירות ובלי אנוכיות ,
ולא הנחתי לאף אחד לפגוע בו , ככה הן אמרו .
אחרי המטבח גדלנו קופיף ואני בבית-מעון , משום שההורים שלנו אפילו לא הסתכלו לכיוון שלנו ,
לא השתינו עלינו , לא חירבנו עלינו .
זה די נפוץ כאן .
ככל הנראה ההורים נטשו אותנו באיזה רכב ציבורי , כשברחו מהאדמות הצ'כיות .
אני לא מתפלא שלא רצו את קופיף .
אבל למה לא רצו אותי —  את זה אני לא תופס .
בבית-מעון היו לכל אחד כל מיני רעיונות בנוגע להורים שלו .
מה שבטוח זה רק שהם נעלמו .
בסיז'ם , ב"מעון לנערים " , כפי שקראו לו האחיות ליאונטינה , אלברכטה , אֵיאולֵליה , זדיסלבה ,
דולורס ואמיליאנה , או ב"מושבת הכינים " , כפי שקרא לו המפקד ויזְ'לָטה , חיינו כולנו ביחד ובצוותא ,
נערים משלל אומות וצ'כים כמו למשל דיהָה או קארֶל .
נגד סקביאס ונגד כינים קירצפו אותנו האחיות בסבון-זפת .
המים המזופתים , אפורים מהטינופת שלנו הנערים , השפריצו על גלימותיהן השחורות של האחיות ,
ועל הכובעים הלבנים שלהן .
בועות הקצף שנעו ורעדו על פני המים ברחיצה נראו כמו שולי התחרה העדינה
בבגדיה התחתונים של האחות דולורס .
זו היתה האחות דולורס שלעתים קרובות התכופפה מעלינו עם המברשת .
היא קירצפה אותנו כל כך חזק , עד שהגלימה שלה נספגה לגמרי במים .
באזור הגיגית היה חם מרוב אדים .
על מצחה של האחות דולורס צצו אגלי זיעה
ונשרו אלינו אל הגיגית .
לפעמים הכניע החום את האחות דולורס עד כדי כך שהיא הורידה
את הגלימה מהכתפיים .
בגיגית ישבנו בזוגות , בשלשות .
האחות דולורס לא ידעה שאנחנו רואים לה את התחרה .
היא לא ידעה שדרך התחרה אנחנו רואים לה את השדיים .
לאחיות היה אסור תחרה כמו שלנו היה אסור סיגריות .
סבון-זפת היה לאחיות בכמויות .
במזווה של האחות אלברכטה הוא נערם בארגזים .
סבון-הזפת הרג את הכינים בשערנו .
כולנו בורכנו בכינים .
בתמורה לערמות כינים שנלכדו , שנמחצו , שנצבטו מעורנו ,
קיבלנו סוכריות קרמל .
סוכריות הקרמל נמסו בפה בכל מתיקותו של העולם .
המתיקות נותרה בפה אפילו אחרי שבלענו .
את הכינים המתות צברנו בקופסאות גפרורים .
לפעמים הקמנו חבורות ומילאנו קופסאות ביחד .
אחר כך התחלקנו .
על שולחן המטבח חילקה האחות אלברכטה את סוכריות הקרמל בסכין הלחם החד ביותר , סווּש וגמרנו .
האחות אלברכטה היתה אחות כמו שאר האחיות , אבל לא היתה בדיוק כמותן .
היא אהבה את הבתולה מריה ואת צ'כיה הבתולה , זה בהחלט אפשרי .
גם ארוכי-החולצות הקטנים ביותר , שתפסו אולי כינה אחת , יכלו ללקק את סוכריות הקרמל .
חלק מהם ניסו להתחנף אלינו , נגיד עם זבובים קטנים , עם עכבישונים , עם יבחושים ,
עם כל מה שיכלו לתפוס ושלא הספיק לחמוק מהם .
מדי פעם הרשינו להם ליקוק .
את קופסאות הגפרורים המלאות כינים גנבנו זה מזה .
מי שנתפס גונב , חטף מכות בסרגל על הידיים .
זה כאב , אבל זה היה עונש מתון .
מי ששיקר ואמר שלא גנב , נאלץ לגרגר מי סבון .
יצאו מזה בועות , אבל מוטב היה לא להיתפס .
את מי סבון-הזפת נאלצנו לגרגר גם בגלל שקרים אחרים .
מי הזפת צרבו בגרון .
אפילו בועה קטנה נהפכה , בדרכה במורד הגרון ובמעלה האף , לבועת ענק שורטת ומכאיבה .
מצוקתו של השקרן גדלה ככל שהבועה התקדמה בדרכה .
השקרן חש את השרפה בגרונו אפילו כשרק חשב לשקר .
המצוקה הזאת גרמה לכל אחד לחשוב פעמיים אם השקר שווה את זה .
בכיתת האוכל בבית-מעון שלנו היה ציור של ישו .
כשהייתי קטן , חשבתי שזה צֶ'ך הקדוש ארוך השיער עם אמו הבתולה .
אחר כך קיבלתי שֶׂכל והאמנתי שזה פורטרט של ההורים שלי ושל קופיף , אבל זה היה שכל עקום ,
אלה היו שטויות , התחלתי להבין את זה בזמן תפילת אבינו שבשמים !
השטויות האלה נכנסו לי לראש מפני שהאחיות דולורס , איאולליה , זדיסלבה , ליאונטינה ,
אמיליאנה ואלברכטה לימדו אותנו שאנחנו ילדי האלוהים .
זה לא היה ככה , והאחיות שילמו ביוקר על השקרים שלהן .
לא היינו ילדי האלוהים , היינו סְבוֹלוֹץ' , אספסוף , פרחחים , פסיכופתים , בנים של זונות ושל זרים .
את ישו החליף מאוחר יותר פֶדוֹטקין .
אני הייתי בסדר .
אחרי שהגענו , קופיף ואני , לבית-מעון , צמחתי באותה מהירות שלמדתי להסתובב ולדבר .
קופיף ואני , אנחנו מאותה המלטה .
זה תמיד נראה לי נורא , אבל נולדנו לאותם הורים עצמם .
גם בגללנו האחיות תמיד התעקשו שהעולם הוא עמק מלא קוצים והחיים הם נתיב מלא כאב .
והנה לכם כל הסיפור .

שפשוף רצוף של להב על אבן נשמע כשהוא משחיז את הסכינים .
קולו של הלהב רועד ומתוח , ואני חשה אותו בשינַי .
נובמבר עכשיו , והיום נהרוג את החזירה .
אני בבית , רוכנת מעל האח .
אני מניחה על הגחלים ענפי בוקיצה יבשים ופיסות קליפה , והם מתלקחים כשהאש אוחזת בהם .
ריח פטרייתי חם עולה והעצים מבעבעים מיצים ושְרף .
הלהבות המוזנות יורקות , מעלות קולות פיצוח , וסילונים צבעוניים נושפים לחלוחית .
עמוד עשן סמיך קולח במהירות במעלה הארובה והחוצה אל השמים כמו נוזל עכור בחלב .
אני תולה את המפוח מרצועתו ומזדקפת .
אש משמחת אותי .
נדמה לי ששרפת דברים לאפר ולאַיִן מבהירה לי את תכליתי .
כשאני פוסעת אחורנית , אני רואה שהמטבח מלא עשן .
אמי עסוקה וקצרת נשימה , טורחת בין שולחנות העבודה לאח , ושני כתמי סומק עולים בעצמות לחייה .
האש הזו חייבת לבעור בשלהבת צלייה שתהיה אחת החמות ביותר השנה .
היא צריכה לחמם סירי ענק מלאי מים רותחים למליגת עור החזירה , ואחר־כך תרתיח את הגריסים והחביצות , הדם השומני ודגנים שייארזו במעיים השטופים שינועו נקיים במי הקדירה .
אני ניגשת לדלת ויוצאת לחצר להביא עוד עצים .
מזג האוויר אינו מקפיא עדיין , אך הצינה כבר כאן .
יום מרטין הקדוש אינו רחוק עוד , אף שהכפור טרם פשט כברוב השנים ,
ונשימתי מרחפת לפני כמו ענן לבן .
שמש נמוכה עלתה מעל העמק , והיא הודפת צללים קלושים אל השביל .
האוויר הלח מדיף ריח עלים נרקבים וגללים ועשן ארובה .
אני שומעת את קולם הצרוד של עורבי מזרע מעל עצי האשור שעל הגבעה .
ואחי משחיז את הסכינים ליד הדלת האחורית , גורר את המתכת באבן ממנו והלאה .
אני חוצה את החצר אל ערמת בולי העץ ורואה את הסכין לוכדת את ברק השמש הכתומה בעבודתו , הֶבהק חד של אור מסמא עיניים .
אני לוחשת רשימה של דברים אל תוך ערמת העצים ובתוך כך שולפת בולי עץ וענפים ועורמת אותם כנגד שמלתי .
קוראים לי אגנס .
אני גרה בבית קטן בקצה הכפר וושינגטון , למרגלות גבעות הגיר , שם אבן החול הירוקה הופכת לחימר .
השביל העובר על פני הבית הוא צר ובוצי , וגואה בלבנבנות חלבית כשהגשם קולח מן הגבעה .
המתלול שמעלינו מיוער בצפיפות , עד לפסגות הגיר החשופות שם רועות הכבשים .
משפחתו של אבי חיה בסאסֶקס זה שנים רבות .
אני בת שבע־עשרה , לעתים קרובות למדי אנחנו רעבים ללחם , מחצית היום אני עובדת בטוויית בדים למסחר .
וביתרת הזמן אני עושה מה שעושות הבנות :
בוחשת בסירים , מאכילה את התרנגולות , טופחת על גב התינוקות להוצאת הגזים , מכינה סבון , מסתפקת במועט ...
סכינו נעצרה .
יש היסוס באוויר , משהו שאינו מתנסח .
אני משתתקת ומאזנת את ערמת בולי העץ על כתפִי כדי לשאת אותם פנימה .
רצפת האדמה של המטבח כולה ערבוביית סירים שְאוּלים .
אספנו אותם ממרת מֶלין לפני ימים רבים ועכשיו אנחנו מרתיחות אותם .
אמי סופרת בצלים ובצלצלים שמחכים לקיצוץ .
היא מושיטה את ידה אל קופסת המלח שעל אדן האח .
" אמא !
הֶסטֶר מייללת , " אני אומרת לה בקול רם מעל המולת הילדים , כאילו היתה חירשת , והיא עוזבת את האח וצוללת לחדר האחורי , מכופפת את גופה הארוך והגמלוני מעל המיטה הנשלפת כדי להרים את הֶסטֶר .
גבה נראה כחבל קלוע בתוך בגדיה כשהיא מנענעת את התינוקת מעלה־מטה על מותניה להרגיעה .
סבלנותה הולכת ואוזלת עם כל ילד .
יש לנו חובות בכפר .
אבי משתכר פחות מאז החל גידור השדות , והוא מחפש כל עבודה בשכר .
בכל המחוז אין עוד עבודות גידור .
בשבוע שעבר הוא חזר הביתה עם שש יוני סלעים שהחבאנו בערמה במבשלת השיכר עד שיוכל לקחת אותן ליריד בפּוּלבְּרוֹ .
אמי כעסה כל היום , וכששב הביתה אחרי רדת החשכה הם רבו במשך שעות , ובזבזו נרות סָמָר .
כשירדנו מהחדר בבוקר ראיתי שאחד הכדים נסדק אבל הונח יפה בירכתי המדף .
כבר שלוש שנים שלמות אין לנו כברת אדמה להצמיח יבול , ובשלב הבא ייתכן שאפילו שטחי הרעייה המשותפים יילקחו , כך שלא יהיו עוד חזירים .
מבעד לדלת המוליכה אל החדר האחורי אפשר לראות רק את קצות רגליו של אבי בקצה המיטה השנייה , מתחת לשמיכה .
תכף יקום , לפני שדודי יגיע .
" אנחנו מכינים את החזירה מוקדם השנה , אבל יש לנו חובות וזה יסדר אותנו , " זה כל מה שאמר כשהחליט באיזה יום תבוצע השחיטה .
פניו היו חסרי הבעה ושקט רע השתרר סביב השולחן .
בחשתי במרק שלי עוד ועוד עם הכף .
" יהיו מספיק שאריות , " אמרה אמי כשקמה וחזרה אל טווייתה , אבל דבריה נשמעו יותר כשאלה , כמשאלה .
היא ניגבה את ידיה בחצאיתה העליונה לפני שאחזה בבוכייר .
אני חוששת שיום אחד , ממש בקרוב , נרד למטה ונמצא אנשים גדולים בבגדים כהים שיחסמו את האור הנכנס בעד הדלת הפתוחה ; אחד ירשום בעט נוצה ארוך והשני יחלק הוראות בזמן שהחדרים ירוקנו וחפצינו ייערמו על השביל בחוץ .
אבל אני איני כשהייתי .
הבחילה והעצבנות שסיבכו אותי בשבועות האחרונים גואות בי כרגיל ויימשכו עוד שעות .
אני משתופפת ליד האח ומסדרת את בולי העץ מעל הזרדים הלוהטים , המתפצפצים , מבלי לצרוב את אצבעותי .
הֶסטֶר מנדנדת .
פיה כואב כששיניה נדחקות בחניכיים , והיא עדיין מתגעגעת לאחותה .
אן התחילה לעבוד בבית ויסטון לפני חודשיים , ולא סלחנו לה שהשאירה אותנו כאן ; אבל הסטר היא היחידה שרשאית לבטא את רגשותיה .
זעמי שלי נספג בבית בדרכים אחרות .
אני יודעת שאמי לא מסוגלת להסתדר עם הילדים במצָבה .
גופה הולך ומתעייף .
בשנה שעברה יצאו שני ילדים מוקדם מדי , כמו שתי בובות קטנות עירומות , וקברנו אותם מאחורי הבית , עטופים בבד ; אבל הם ממשיכים לבוא , ועכשיו גוף האישה הזקן שלה טעון משא חדש .
האש אוחזת בעצים .
להבות צהובות ארוכות מגבירות את החום , לקראת יום של עבודה קשה .
אני שולחת את ויליאם להביא עוד מים מהמשאבה שבקצה השביל , ובעצמי פונה לקרצוף הסירים .
אני מסתירה זאת היטב .
אפילו לא אתן לה לראות שאני מרגישה לא טוב , כי אז תחשוב שחליתי בקדחת ותכריח אותי לבלוע דייסת עשבים או עכביש חי מגולגל בחמאה .
אסור לי לומר לאיש מה קורה לי , אפילו לא לאחותי אן , וכעת , משהסתלקה , גם אין מי שיבחין .
רק שני דימומים החמצתי , אבל הסערה הקטנה שבתוכי כבר שינתה אותי במהלך החודשים האלה .
פטמות הילדה שלי דואבות בכובד משא חדש , ושׂערי נדמה לי פתאום כאילו הוא מצמֵח מראשה של מישהי אחרת .
לפעמים אני מרגישה שאתפוצץ אם אמשיך לשמור את האסון הזה לעצמי , ואני מתחילה להתחנן לעצמי שאספר למישהו .
ואז , אחרי רגעי החולשה האלה , אני מכריחה את עצמי לדמיין את היום שבו אמא תשים לב , את פרץ הכעס שלה שיתקשח לבושה כשתַפנה לי את גבה .
זעמו של אבא ימשיך לבעור הרבה אחרי שירחיק מבית המרזח ברגליים כושלות .
לעולם איני מדמיינת מה יקרה אחר־ כך .
עצם המחשבה על כך מעוררת בי בהלה רוטטת , גורמת ללבי להלום במהירות בחזה מהודק .
ראשי מסוחרר מן התסבוכת .
שעות אני שוכבת ערה ומאובנת במיטה ומנסה לשנות דברים באלימות המחשבות שבאות בחשכת הלילה .
זו טעות .
זו לא היתה אשמתי .
הכול היה באשמתי , וטעותי קורמת עור וגידים , ותתפח בתוכי .
אולי אמות בשעת הלידה והם יצטרכו לסלוח לי , כשיעמדו סביב הארון שלא יכלו להרשות לעצמם ויראו אותי מוּרדת אל תוך האדמה בחצר כנסיית סיינט מרי .
כמה חשוך כשאני מנסה להירדם .
כאילו אני נושמת פנימה את הלילה עצמו ; לא רק את האוויר אלא את תחושת החשכה ואת ריחהּ .
מדי לילה אני מקשיבה לנשימות אחיותי עולות ויורדות בנקל לצדי , עד שאני עייפה מכדי לא להירדם .
ביום שחיטת החזירה נצטרך לקום לפני הזריחה , כי הבוקר מגיע מאוחר כל־כך בתקופה זו של השנה .
נרתיח את סיריה של מרת מֶלין אחד־אחד ואבי ודודי יכרעו בכל כובד משקלם על החזירה כדי שיוכלו לנעוץ את הסכין בעומק הצוואר .
קשה לא לברוח משם .
אני זוכרת איך ברחתי שנה אחת ; הרחק בשביל כדי להימלט מן הרעש .
החזיר שאג ושאג בייסורים מחרישי אוזניים של אימה עקודה , ורגליו האחוריות רקעו וחרקו טיפות אחרונות של בהלה שעה שהסכין חדרה פנימה .
ואז בעבעו הצווחות וחדלו .
השקט היה מזעזע .
הרחק בשביל לפַתּי את מרפקַי בריקנות שאחרֵי , ואז , בקצה החורש , נקר קדח חורים בדומייה .
רגלי טפחו ברעש בשביל הבוצי כשרצתי חזרה במהירות לפני ששמו לב שנעלמתי .
השנה החיה קטנה יותר ; חזירה מעוקרת עם כתם שחור בעורפה .
עיניה קטנות מאוד , כאילו היא מוכנה להכניס די אור פנימה , אבל לא תיאות להסגיר דבר מבעד לריסיה החיוורים , הנוּקשים .
אני אחזיק את הסיר כדי ללכוד את קילוח הדם הצלול שיפרוץ סמוק מן החתך .
אדים יעלו מחומו כשיישפך לכלי החרס הקר .
זו תהיה סמיכוּת אטית , שתתקרר ותתכהה ככל שאבחש ואבחש , ואוציא את החוטים והקרישים , ואשפוך פנימה את הגריסים המבושלים להכנת החביצות .
מאוחר יותר נשפוך מים רותחים על עור החזירה ועל־פי תוֹר נגרוף אותו בחוזקה בפמוט נגד כיוון הצמיחה כדי למרוט את הזיפים מבלי לפצוע את העור .
ריח מוזר נידף שם תמיד , ועורבי מזרע ושאר נבלנים מעופפים מסתופפים ברחבי הבוסתן .
ויליאם מבריח אותם , רץ על רגליו הקצרות ומנופף מעל ראשו במטאטא גדול כמעט כמוהו , והם מתעופפים בכבדות ממעל , מקיפים את הארובה וכנפיהם השחורות מתוחות ככסיות עור .
לִיל אומרת שציפורים כאלה עושות לך סיוטי לילה .
היא לא יודעת כלום על התחושה בבטני ; אף אחד מהם לא יודע .
חוֹם קטן ושמנמן החל עולה לפני חודשיים , אחרי קטיף השעועית האחרונה .
היבול המהיר האחרון היה טוב , אחרי שכל קודמיו כמשו והרקיבו , כי יוני ויולי היו לחים ורטובים כל־כך .
שערנו הדיף ריח טוב בשמש אחר הצהריים כשבקענו את התרמילים הטריים בציפורנינו עד שידינו הוריקו , ופרשנו את הפולים הרכים לייבוש על מחצלות .
ידינו הדיפו ריח עלים רצוצים .
היה חם יחסית לחודש ספטמבר .
נחנו בקצה השדה על הגדה .
אני זוכרת שאן קמה והעבירה את צלהּ כך שנפל על פני כשנשאה את הדליים הריקים חזרה למחסן .
הטיפות האחרונות של שיכר הצהריים אזלו ואמי נמצאה הרחק בבית , שם פיגרה עבודת הטווייה אחר הקצובה השבועית ונערמה ליד הנול בפקעות גדולות של חוט שטרם נארג .
היתה המון עבודה שצריך היה לעשות ; איני יודעת בעצם מדוע התעצלתי כל־כך באותו אחר צהריים .
שום ענן לא נראה בשמים המאובקים , רק חלל כחול חלבי שנמתח גבוה־גבוה .
הרחק מעל לאשורים נעו סיסים וסנוניות כנקודות שחורות , בלתי נראים כמעט .
הכול דמם .
אני זוכרת את מראָם הקל של הזרעים בראש העשבים , ואת הבִּקיה הסגולה שנכרכה במשוכה שלצדי .
השמש הכתה בעוז .
שמעתי את ציוץ השבכה כשאן סגרה את השער , ונרדמתי .
אני לא אוהבת להיזכר ברוב מה שקרה אחר־כך .
פניו הופיעו היישר מעלי וחסמו את השמים , וצווארו הדיף ריח סלע חם .
אני זוכרת את מגעו כשמשמש בידיו פה ושם , כפי שעשה לפעמים אם הצליח לתפוס אותי .
אצבעותיו בתוכי נדמו לעז הבועטת החוצה .
בתחילה כמעט היה לי נעים .
פתחתי את עצמי רחב יותר ועצמתי את עפעפי האדומים כנגד השמש .
כובדה של השמש עלי היה מבורך .
ואז הוא פשק את ברכי תחת חצאיותי ונשכב עלי למלוא אורכו .
לא יכולתי שלא לנשוך את ידו כשלחצה על פי .
ידו היתה מלוחה ושרירית .
השמש סנוורה אותי , ראשי נלחץ לגדה הרכה .
זה היה בלתי נסבל .
המועקה גרמה לי להשתנק בקול .
ואז זה נגמר והוא התגלגל מעלי והתיישב שם כשעיניו מצומצמות בשמש , כאדם הנשען על עמוד שושנת הדרכים בראש הגבעה ומשקיף על הנוף .
ואז הוא אמר רק , " נתראה ביום שלישי , " שָרק לכלבו המטונף שיבוא ויניח למחילות הארנבונים , והתרחק בַּשביל לאטו .
כאילו לא הייתי שם כלל .
רגלי רעדו תחתי כשקמתי , וירקתי אל תוך המשוכה כדי להיפטר מתחושתו .
האם אני גרמתי לזה שיקרה ?
בוודאי היה זה משהו שעשיתי .
חשבתי שמצאתי חן בעיניו .
חיכיתי שעה לפחות , עד שסימני הדמעות נעלמו מפני , ואז חזרתי מהשדה הביתה וסגרתי את השער מאחורַי .
הייתי בטוחה שיִראו עלי את אשמתי ובושתי , שיריחו איכשהו את השינוי שחל בי או יבחינו בְּסימן .
פחדתי ולא רציתי להיכנס .
התמהמהתי ליד אבוס הגרניט שמחוץ לדלת האחורית עד שפאתֵי השמים גלשו בזוהר מרוכז , מאחורי הקוצים בשדה תחת הבית .
עטלפים התעופפו ממעל .
בפנים ליל ואבּ התקוטטו בין הפרוזדור לטרקלין .
ראיתי את אן נכנסת לחדר האחורי ומדליקה את נרות הסָמָר ; פניה הוארו מלמטה בנוגה מרצד כשהתקרבה לחלון .
צינה פשטה שם והתנחלה בקרבי בעוד החשכה מחלחלת לעמק , ואני חיכיתי , רועדת , שאבי יחזור הביתה .
ואז ראיתי את גופו מתקרב באור הדמדומים של השביל .
הענפים שנקשרו לגבו הגביהו את קומתו , והענפים היו החלק הברור ביותר של דמותו כנגד הקירות הלבנים כאשר בא לעברי סביב לפינה .
עצרתי את נשימתי בתקווה שהוא פיכח .
" אג , אמא שלך חזרה ? "
- זה כל מה שאמר כשראה אותי שם , רקע במגפיו הגדולים על המדרגה כדי לנער את החימר והוריד מעליו את הצרור .
ואז התכופף תחת המשקוף לפני שהספקתי לענות , ונכנסתי בעקבותיו .
אמי הניחה מידיה את התינוקת וקמה להגיש את ארוחת הערב כשנכנס .
היא היתה עייפה ממלאכת ההטלאה , ופיה התווה קו נוקשה כשראתה שחצאיתי קרועה בצדה .
זה היה חודש ספטמבר , התקופה העמוסה ביותר בשנה .
" אגנס ! "
היא צועקת .
אני חולמת , כמעט שופכת את הדם על אבני החצר .
אני מאזנת את הכד .
יש כל־כך הרבה דם חזיר , בטח שמונה פַּיינט מלאים .
הקרקע מרוססת נתזים אדומים , ורגלי כואבות מרוב קור .
" מה יש לך , ילדה חולמנית ? "
אמי גוערת .
נשימתה לבנה סביבה באוויר הקר , כך שבקושי אני רואה את פיה .
דודי חותך ומרוקן את החזירה בשצף קרביים כהים .
הכול נשטף .
כולנו עומדים ומביטים כשהוא שולף את הלב .
הוא משויש בנפת שומן צהוב , כמו עורקים על עלה .
ואז הוא תולה את החזירה מרגליה האחוריות , גדולה במחסן , ויומיים יחלפו עד שבשרה יתמצק .
היא נוכחת בכל מקום ; מאתיים וארבעים ליטראות מושכות בקרסים הנעוצים בין הגיד לעקב .
הראש תלוי ישר מתחת לעמוד השדרה אף שהגרון משוסף , ונוזל ורוד ניגר במורד הזרבובית ונוטף לתוך כד העומד על הקרקע .
כשאני יוצאת למחסן להביא סבון לכביסה , ויליאם נמצא שם ומבריח את החתולים בצעקות מדלי החלקים הרכים שטרם אכלנו .
הוא לוקח זרד ונובר בעזרתו בתוך הרטיבות .
" מה זה ? "
הוא שואל .
אני מסתכלת ואומרת לו שזו הקיבה .
" קיבה חלקלקה , קיבה חלקלקה , למה לא לדגדג אותה ? "
הוא אומר וצווח באימה לשמע בדיחתו , ובורח משם .
תורי להתיישב אל הנול .
זהו מכשיר מורכב בדרכו השקטה , שגורם לשטף מחשבות להחליק בדעתי למישרין , בעוד ידי עושות את מלאכתן בבוכייר ובחוטים , כסוס הפוסע לאורך משעול מוכר בלי משים או מדריך .
כשידי עסוקות כך , המחשבות על הצרות שמכרסמות בפנים אינן משתלטות עלי .
רק כאשר נפסק פתאום שאון הנול שָבה הבהלה המסתחררת ומטיחה מעין אפלה בראשי , כאילו רוח חטופה חלפה בתוך בית וכיבתה נרות ופתחה פֶּתח לפחַד .
אני מגיעה לנקודה הזו בשעה מוקדמת ביום , מקץ שעה אחת אצל הנול .
" אגנס ! "
צועקת אמי פתאום אל תוך החדר האחורי ומבהילה אותי .
" חסרה לנו מחבת ! "
אני יוצאת מהבית אפוא כדי להביא את הכלי , אוזני מצלצלות בדממת עבודתי שהופסקה , והולכת בַּשביל כפי שהתבקשתי .
קולה של אמי , הממלמלת הוראות לליל בעודן מכינות את הנזיד , דועך ונעלם עם הליכתי .
השמש זורחת ודרורים מרפרפים ומרשרשים בין המשוכות .
מרת מלין היא שכנתנו הקרובה ביותר , וביתה נמצא בכיוון ההפוך לכפר , לאורך הדרך הבוצית הלבנה שמוליכה אל מחצבת הגיר .
היא מזקינה לבדה ; לפני שלוש שנים נתפס בנה בידי כנופיית המגייסים בנמל על החוף , וסיפרו שמת משתייה או בקטטה .
את בעלה לא זכרנו בחייו .
הוא מת ביום ראשון ; אמא אמרה שהיה איש חסר התחשבות , שלא הותיר לאשתו כמעט דבר פרט להרגלים רעים .
היום נעים , ולמרות צרותינו ייתכן שהחורף לא יהיה נורא כל־ כך .
השמים כחולים מעל רכס גבעות הגיר , וקרני השמש מרטיטות כתמי זוהר מבעד לעצים העומדים בצד הדרך שבה אני צועדת .
אבל השמש כבר מזדקנת השנה .
מדי יום היא תלויה נמוך יותר בשמים , ובקושי מחממת את הקרקע ; רגלי צועדות בצל לאורך השביל .
ביתה שוכן בבסיס המתלול ממש , והחורש התלול מאיים לבלוע אותו .
אני קוראת בקול כשאני מתקרבת ושומעת את התרנגולות שלה מקימות רעש והמולה ליד הבית .
הדלת הקדמית סגורה ואני מרימה את הבריח ופותחת אותה , רוכנת היישר אל קור הטרקלין .
חתול חוּם נחפז החוצה .
" שלום ! "
אני קוראת .
" יום טוב , מרת מלין ! "
מרת מלין חירשת , והיא אינה משיבה לברכת השלום שלי כשאני מרעישה בכלים ובוחרת מחבת .
הסירים קולניים וחלולים על רצפת הלבנים השחוקה כשאני משיבה אותם למקומותיהם הרגילים מאחורי הבד המלוכלך שנפרש תחת המדף .
אני נכנסת למטבח , שם היא נמצאת תמיד .
היא יושבת בגבה אלי , מול תנור קר כאבן .
" אוי ! "
אני אומרת בדאגה .
" למה האש שלך לא דולקת , מרת מלין ? "
ואני נתקפת הלם .
מרת מלין מתה בכיסאה .
לשונה הסגולה בולטת החוצה ועיניה מגולגלות לאחור בארובותיהן .
זרועה תלויה מעבר לקצה הכיסא .
על הרצפה , כאילו התגלגלה מידה , יש צנצנת חרסינה קטנה , הצנצנת שניצבת בדרך כלל משמאל על מדף האח שלה .
המכסה רחוק יותר , כמעט בלתי נראה , ממש תחת כיסאה .
פי יבש .
" אוי , מרת מלין . "
אני פוחדת ומצטערת .
לבי הולם במהירות .
אני מדברת אליה כאילו היא ישֵנה ומרימה את ראשה ועוצמת את עפעפיה .
אני מצפה שגופה יהיה נוקשה אבל היא רכה ורפויה .
אני לא מביטה בלשונה ושומעת את עצמי מפטפטת איתה בקלילות שזרה לי .
היא לא צריכה שאשתטה , אבל אני מדברת ומדברת .
אני מרימה את אצבעותיה ומחזיקה אותן בשלי ומקפלת אותן יפה בחיקה .
עכשיו היא נראית רגילה יותר , אף שעדיין איני מביטה בלשונה .
ידיה אינן קרות ואינן חמות , הן באותה טמפרטורה כמו כיסא העץ שעליו היא יושבת .
שלי חמות עדיין מן ההליכה המהירה בשביל , בשמש ; אני רואה שעדיין יש לי דם שחור תחת הציפורניים .
אני מתיישבת על הספסל מעֶברה האחר של האח כדי להסדיר את נשימתי ולשאול את עצמי לאן לרוץ לבקש עזרה .
הדרך אל בית הרֶקטוֹר ארוכה .
אני קמה על רגלַי שוב .
אמי עובדת בלעדי , ותהיה רזה ועייפה אחרי יום ארוך של בישול חביצה והכנה להמלחת בשר החזיר החדש באבוס הגדול .
עם סיום המלאכה נשטוף את המלח ונתלה את הקתלים מאנקולי הברזל שבירכתי האח , בעשן .
אני צריכה לחזור הביתה .
אני מתביישת לחשוב על אכילה , אבל מחשבה פתאומית על טעם הבשר מציפה את פי ברוק .
איני יודעת כמה זמן חלף .
אני רוכנת קדימה .
אולי טעיתי ומרת מלין רק ישֵנה או חולה .
אולי היא זקוקה לעזרה .
היא אינה אהובה במיוחד .
אני מרימה חזרה את שמורת עינה , בזהירות .
עינה ריקה־ צהבהבה ואני מבחינה בריח מוזר שעומד סביבה , כאילו החלה כבר להשתנות לחומר אחר .
לא , ראיתי מספיק דברים מתים כדי לדעת שמרת מלין הסתלקה לפני ימים אחדים .
אני נסוגה לאחור ; אני צריכה לשלוח ילד שיאמר לרקטור שהיא נפטרה .
הוא יבוא ויאמר כמה מילים וייתן לאצבעותיה לגעת בכריכת כתבי הקודש שלו , ואז יקברו אותה ובזה יסתיים העניין .
אני מתכופפת להרים את הצנצנת שנפלה ליד הכיסא שלה ומציצה פנימה .
והנה שם , המטבעות הזוהרים .
מרוב הפתעתי הם נשפכים החוצה ומתגלגלים־מקרקשים על הרצפה .
הם נוצצים ובורקים להפליא כשאני מתכופפת שוב להרים כל אחד ואחד מהם ולהופכו בין אצבעותי .
אני סופרת גיניאה ; מחצית הגיניאה ; אחד , שניים , שלושה , ארבעה , חמישה כתרים וחופן מטבעות זהב זרים , אולי מספרד .
הם מבריקים מאוד , כאילו הקדישה זמן לצחצוחם .
הם זוהרים כל־כך :
זוהרים יותר מפרי הוורד במשוכה כהה , יותר מעלי שַדָר באוקטובר , יותר מנורית הלב , יותר מן הפִּשתנית , מחלוקי נחל שלא יבשו עדיין , מפטריות צהובות בחורש , מחלמון של ביצת תרנגולת .
הם כמו ...
אש .
כמו השמש .
ואז משתנים המטבעות בעודי אוחזת בהם , ומתחילים לגלות לי את ערכם .
לבי מתחיל לדפוק מהר כל־כך עד שבקושי אני מצליחה לשמוע את התוכנית הנרקמת בראשי .

עיניו היו הדבר הראשון שמשך את תשומת לבי .
הן היו שקועות עמוק בארובותיהן , והיה נדמה כאילו אין הוא מסוגל להסיר את מבטו ממני .
כל אורחי בית התה נעצו בי את מבטם בגלוי פחות או יותר ,
אבל הוא היה הבוטה מכולם .
הוא הביט בי כאילו הייתי יצור אקזוטי שהוא רואה לראשונה .
התקשיתי להעריך את גילו .
פניו היו חרושות קמטים ,
הוא היה בן שישים לפחות , אולי אפילו שבעים .
הוא היה לבוש בחולצה לבנה שהצהיבה , בלונגי ירוק ובסנדלי גומי .
ניסיתי להתעלם ממנו והעפתי מבט סביב בית התה ,
בקתת עץ ובה שולחנות ושרפרפים אחדים שניצבו על האדמה היבשה המאובקת .
על אחד הקירות היו תלויים דפי לוחות שנה ישנים ,
ובהם תמונות של נשים צעירות .
בַּבגדים הנושקים לקרקע , בחולצות ארוכות השרוולים ,
בצווארונים הגבוהים ובפניהן הרציניות הן הזכירו לי
תצלומים ישנים של בנות טובים מסוף המאה הקודמת ,
תצלומים מהסוג שנצבע ידנית ,
ושכמותם ניתן למצוא עד היום בשוקי הפשפשים של ניו יורק .
ליד הקיר ממול עמדה ויטרינה ובתוכה עוגיות ועוגות אורז ,
שעליהן התיישבו עשרות זבובים .
לידה ניצבה כירת גז , ועליה קומקום מפויח שבו הורתחו מים בשביל התה .
באחת הפינות נערמו זה על גבי זה ארגזי עץ שהכילו בקבוקי לימונדה בצבע כתום .
מעולם לא ישבתי בצריף עלוב כזה .
מזג האוויר היה שרבי , הזיעה ניגרה במורד הרקות והצוואר שלי ,
ומכנסי הג'ינס שלי נדבקו לעורי .
לפתע קם הזקן ממקומו וניגש אלי .
" סלחי לי מאוד , גברתי הצעירה , על שאני פונה אלייך בצורה כזאת " ,
אמר והתיישב לידי .
" אני יודע שזה מאוד לא מנומס , בייחוד מאחר שאיננו מכירים זה את זה —

לפחות את אינך מכירה אותי , אפילו לא באופן שטחי .
שמי אוּ־בָּה ושמעתי עלייך רבות ,
אך אני מודה שאין בעובדה זו כדי להפוך את התנהגותי למנומסת יותר .
אני מניח שלא נעים לך כאשר פונה אלייך גבר בלתי – מוכר בבית תה ,
במקום זר , בארץ זרה , ואני מבין לחלוטין ללבך .
אבל אני רוצה , למען האמת מוכרח , לשאול אותך משהו .
חיכיתי להזדמנות הזאת זמן רב מכדי שכעת , כשאת כאן ,
אשב לידך ולא אומר דבר .
“ אם לדייק בדברי , חיכיתי לזה ארבע שנים .
לעתים קרובות פסעתי הלוך ושוב בשעות אחר הצהריים שם ,
ברחוב הראשי המאובק , שאליו מגיע האוטובוס המביא את התיירים
המעטים הנקלעים למחוזותינו .
לפעמים , כאשר צצה ההזדמנות , באותם מקרים נדירים שבהם נוחת מטוס מעיר הבירה ,
נסעתי אל שדה התעופה הקטן שלנו וחיפשתי אותך , אך לשווא .
“ לקח לך זמן להגיע .
“ אני לא רוצה לבוא אלייך בטענות , אנא , אל תביני אותי לא נכון .
אבל אני אדם זקן שאינו יודע כמה שנים נותרו לו לחיות .
בארץ שלנו מזדקנים האנשים במהירות ומתים מוקדם .
חיי מתקרבים לקצם , אך עדיין יש לי סיפור לספר , סיפור המיועד לאוזנייך .
“ את מחייכת .
את חושבת שיצאתי מדעתי ,
שאני קצת משוגע או לכל הפחות תימהוני ?
יש לך זכות מלאה לחשוב כך .
אבל אנא , אל תתעלמי ממני .
כל זה עשוי להישמע לך מאוד מסתורי ומוזר ,
ואני מודה שאין בהופעתי החיצונית כדי לעורר אמון .
הלוואי שהיו בפי שיניים בורקות בלובנן כמו שלך ,
ולא הגדמים החומים האלה , שאינם מאפשרים לי ללעוס עוד ,
חורבות השיניים שהיו .
עורי מצומק ויבש ומידלדל מזרועותי , כאילו נתלה שם לייבוש .
אומרים שסירחון נודף מפי , רגלַי מלוכלכות ומכוסות שריטות
עֵקב עשרות שנים של הליכה בסנדלים זולים ; חולצתי ,
שהיתה לבנה פעם , היתה צריכה להיזרק לאשפה כבר לפני שנים רבות .
האמיני לי , אני אדם אוהב ניקיון , אבל את רואה מהו מצבה של ארצנו .
מביש .
אני מודע לכך לחלוטין , אבל איני יכול לשנות זאת ,
ונדרשו לי שנים רבות ללמוד לקבל את מה שאין ביכולתי לשנות .
אל תניחי להופעתי החיצונית להטעות אותך .
אל תראי את שלוותי כחוסר עניין או כוויתור .
אין דבר רחוק יותר מן האמת , יקירתי .
“ אבל אני סוטה מהנושא , ובעינייך אני רואה שאני מעמיד בניסיון את סבלנותך .
אנא , סלחי לי על כך ואל תתעלמי ממני .
הרי איש אינו ממתין לך , האם אני צודק ?
הגעת לבדך , בדיוק כפי שציפיתי .
הקדישי לי דקות אחדות מזמנך .
שבי איתי כאן עוד מעט , יוליה .
“ את נדהֶמֶת ?
עינייך החומות היפהפיות הופכות אפילו רחבות יותר ,
וזו הפעם הראשונה שאת באמת מביטה בי .
את נבהֶלֶת .
את שואלת את עצמך כיצד בשם שמים אני יודע את שמך ,
שהרי מעולם לא נפגשנו , וזה לך הביקור הראשון בארצנו .
האם ייתכן שזה רק מקרה ?
את תוהה אם ייתכן שראיתי במקום כלשהו תגית עם שמך
על המעיל שלך או על התרמיל הקטן שלך .
לא , לא ראיתי , האמיני לי .
אני יודע את שמך בדיוק כפי שאני יודע את יום ושעת הולדתך ,
אני יודע שיוּלֶה הקטנה לא אהבה דבר יותר מאשר לשמוע סיפורים מפיו של אביה ,
והייתי יכול לספר לך כאן ועכשיו את האגדה החביבה ביותר על יוּלֶה .
הסיפור על הנסיך , הנסיכה והתנין .
“ יוליה ווין נולדה בעשרים ושמונה באוגוסט 1968 בעיר ניו יורק .
האֵם אמריקאית , האב בורמזי .
שם המשפחה שלך הוא חלק מהסיפור שלי ,
חלק מחיי מאז זחלתי מתוך רחמה של אמי לפני חמישים וחמש שנה ,
ובארבע השנים האחרונות לא עבר יום שבו לא חשבתי עלייך .
אסביר לך הכול בהמשך , אבל קודם כול הרשי לי להציג בפנייך את שְאֵלתי :
האם את מאמינה באהבה ?
“ את צוחקת .
כמה יפה את .
אני מתכוון לזה ברצינות .
האם את מאמינה באהבה , יוליה ?
“ מובן מאליו שאיני מדבר על אותו פרץ תשוקה
שאנו חושבים שלא ייפסק כל ימי חיינו ,
זה הגורם לנו לעשות ולומר דברים שעליהם אנו מתחרטים אחר כך ,
זה הרוצה לגרום לנו להאמין שלא נוכל לחיות בלי אדם מסוים ,
זה הגורם לנו לרעוד מרוב פחד מעצם המחשבה שאנו עלולים לאבד את האדם הזה .
זה רגש ההופך אותנו עניים יותר ולא מעשיר אותנו ,
כי אנו רוצים להחזיק בזה שאין ביכולתנו להחזיק בו ,
כי אנו רוצים להיצמד אל זה שאין ביכולתנו להיצמד אליו .
איני מתכוון גם למשיכה הגופנית או לאהבה העצמית ,
הטפיל הזה הנהנה כל כך להתחפש לאהבה אלטרואיסטית .
“ לא , אני מדבר על האהבה ההופכת את העיוורים לרואים .
על האהבה החזקה יותר מהפחד .
אני מדבר על האהבה המפיחה היגיון בחיים ,
שאינה מצייתת לחוקי הניוון ,
שגורמת לנו לגדול ואינה מכירה גבולות .
אני מדבר על ניצחון האדם על האנוכיות ועל המוות .
“ את נדה בראשך ?
את לא מאמינה בכך ?
הו , אינך יודעת בכלל על מה אני מדבר ?
זה לא מפתיע אותי , גם אני חשבתי בצורה דומה לפני שפגשתי את אביך .
חכי מעט , את תביני לְמה אני מתכוון מיד לאחר שאגמור לספר לך
את הסיפור שאני נושא איתי כבר ארבע שנים .
אבל אני נאלץ לבקש שתגלי קצת סבלנות .
כבר נעשה מאוחר ואת ודאי עייפה מהנסיעה הארוכה .
אני מצדי חייב לנקוט חסכנות עם כוחותי , ואני מבקש את הבנתך
אם אפרד ממך עכשיו .
אם זה מתאים לך , נשוב ונתראה מחר בבוקר , באותו הזמן ,
ליד השולחן הזה , בבית הקפה הזה .
אם מותר לי רק להוסיף ולהזכיר כי כאן פגשתי את אביך ,
וכדי להיות כן לחלוטין , הרי שם , על השרפרף שלך , הוא ישב והחל לספר .
ואני ישבתי כאן , במקום הזה , משתומם —  כן , אני מודה בכך ,
לא מאמין ומבולבל .
לפני כן מעולם לא שמעתי בן אדם מספר בצורה כזו .
היכולות מילים להיות בעלות כנפיים ?
האם הן יכולות לרחף באוויר כמו פרפרים ?
האם הן יכולות לסחוף אותנו , לשאת אותנו אל עולם אחר ?
האם הן יכולות לגרום לנו להזדעזע כמו איתני הטבע המרעידים את האדמה ?
האם הן יכולות לפתוח את אחרוני חדרי נפשנו החשאיים ?
איני יודע אם מילים לבדן מסוגלות לעשות זאת ,
אבל עם הקול האנושי הן יכולות , יוליה ,
ולאביך היה ביום ההוא קול שכמותו יש לנו אולי רק פעם בחיים .
הוא לא סיפר , הוא שר , ואף שהוא לחש ,
לא היה אדם אחד בבית התה הזה שדמעות לא עלו בעיניו
לשמע צליל קולו בלבד .
עד מהרה נוצר סיפור מהמשפטים שלו ,
ומהסיפור נוצרו חיים שהתגלו בכל הכוח והמאגיה שלהם .
מה ששמעתי הפך אותי למאמין כמו אביך .
" ' אינני אדם דתי , והאהבה , אוּ־בָּה , האהבה היא הכוח היחיד שבו אני באמת מאמין.'
אלה היו המילים של אביך . "
אוּ־בָּה הביט בי והתרומם .
הוא הניח את ידיו זו על זו לפני חזהו , בלי לשלב אותן ,
קד קידה מרומזת ועזב את בית התה בצעדים מהירים וברגל קלה .
הבטתי בעקבותיו עד שנעלם בהמולת הרחוב .
לא , רציתי לקרוא לאחר מכן , לא , אינני מאמינה בשום כוח ההופך עיוורים לרואים .
אינני מאמינה בנסים ולא במאגיה .
החיים קצרים , קצרים מכדי שנבזבז את הזמן על תקוות כאלו .
אני נהנית מהם כפי שהם במקום ליצור אשליות לעצמי .
האם אני מאמינה באהבה ?
איזו מין שאלה .
כאילו היתה האהבה דת שאפשר להאמין או לא להאמין בה .
כאשר הייתי בת שמונה־עשרה חלמתי על הנסיך שיבוא ויציל אותי ,
וכאשר הוא בא , נאלצתי ללמוד שנסיכים קיימים רק באגדות ,
ושהאהבה עושה אותנו עיוורים .
לא , רציתי לקרוא בעקבותיו של הזקן , אינני מאמינה בשום כוח החזק יותר מהפחד ,
אינני מאמינה בניצחון על המוות .
לא .
לא .
במקום זאת ישבתי על השרפרף שלי , ממוטטת ומכווצת .
עדיין שמעתי את קולו , הוא היה רך ומלודי , ובעדינותו לא היה שונה מקולו של אבי .
מילותיו הדהדו בראשי כאילו היו הד שאינו רוצה להתפוגג .
שבי איתי כאן עוד מעט , יוליה , יוליה , יוליה ...
האם את מאמינה באהבה ...
המילים של אביך , של אביך ...
היה לי כאב ראש והרגשתי סחוטה ,
כאילו התעוררתי מחלום בלהות שלא הפסיק לענות אותי .
סביבי זמזמו זבובים והתיישבו על שערות ראשי ,
על המצח שלי ועל ידַי .
חסר לי הכוח לגרש אותם .
מולי היו מונחות שלוש עוגיות יבשות , ולשולחן היה דבוק סוכר חום .
רציתי ללגום לגימה מהתה שלי .
הוא היה קר וידי רעדה .
אצבעותי לפתו את הכוס , והיא החליקה מידי באיטיות ,
כמו בהילוך איטי יכולתי לראות כיצד היא מחליקה ככל שהידקתי את אחיזתי .
רעש הזכוכית המתנפצת על הרצפה .
מבטי האורחים האחרים .
כאילו הפכתי ארון קיר ובו כוסות .
מדוע הקשבתי זמן רב כל כך לאיש הזר הזה ?
יכולתי לבקש שישתוק .
היה עלי לומר לו בצורה ברורה , שאינה משתמעת לשתי פנים ,
שיעזוב אותי במנוחה .
יכולתי לקום ממקומי .
משהו החזיק בי .
רציתי לפנות משם , אולם אז הוא אמר :
יוליה , יוליה ווין .
מעולם לא הייתי יכולה לתאר לעצמי שעם הזכרת שמי
אני אבהל בצורה כזאת .
פעימות לבי דהרו .
מאין ידע את שמי ?
מה עוד ידע עלי ?
האם הכיר את אבי ?
מתי ראה אותו בפעם האחרונה ?
האם יודע הוא אם אבי עדיין בחיים ?
היכן הוא נמצא ?

יש לנו משהו חדש לומר על הקמה , ניהול וצמיחה ( או קמילה ) של עסק .
ספר זה אינו מבוסס על תיאוריות אקדמיות .
הוא מבוסס על הניסיון שלנו .
אנחנו בעסקים כבר יותר מעשור .
במשך הזמן הזה חווינו שתי תקופות שפל , בועה אחת שהתנפצה , שינויים במודלים עסקיים ונבואות זעם שבאו והלכו - ונשארנו רווחיים לאורך כל הדרך .
אנו חברה קטנה בכוונה , המייצרת תוכנה המסייעת לחברות ולארגונים קטנים לעשות דברים בקלות .
יותר מ־ 3 מיליון בני אדם ברחבי תבל משתמשים במוצרים שלנו .
יצאנו לדרך ב־ 1999 כחברת ייעוץ לעיצוב אתרי אינטרנט שמנתה שלושה אנשים .
ב־ 2004 , מכיוון שלא היינו מרוצים מתוכנת ניהול הפרויקטים שהיתה בשימוש בתעשייה , פיתחנו אחת משלנו :
בייסקמפ . ( Basecamp ) כאשר הצגנו את הכלי המקוון בפני לקוחות ועמיתים , כולם הגיבו באותו אופן :
" גם אנחנו צריכים אותו בעסק שלנו . "
חמש שנים אחר כך , בייסקמפ מייצרת רווחים של מיליוני דולרים בשנה .
כיום אנחנו מוכרים גם כלים מקוונים אחרים .
היירייז ( Highrise ) , מערכת פשוטה לניהול קשרים וניהול לקוחות ( CRM ) , משמשת רבבות עסקים קטנים לצורך מעקב אחר הזדמנויות עסקיות , מעקב אחר עסקאות ומעקב אחר יותר מ־ 10 מיליון קשרים עסקיים .
למעלה מ־ 500 אלף איש נרשמו לבקפק ( Backpack ) מערכת אינטראנט וחלוקת מידע שפיתחנו .
משתמשים שלחו למעלה מ־ 100 מיליון הודעות באמצעות קמפּפייר , ( Campfire ) הצ'אט העסקי שלנו הפועל בזמן אמת .
כמו כן פיתחנו ופתחנו לשימוש חופשי שלד תוכנה , רובי און ריילז ( Ruby on Rails ) , הכתוב בקוד פתוח ומניע הרבה מעולם הווב 2.0 .
יש אנשים שרואים בנו חברת אינטרנט , וזה גורם לנו להתחלחל .
חברות אינטרנט ידועות כמגייסות כפייתיות , בזבזניות להחריד וכושלות להפליא .
זה לא אנחנו .
אנחנו קטנים ( 16 אנשים ברדת הספר הזה לדפוס ) , חסכניים ורווחיים .
אנשים רבים טוענים שאנחנו לא יכולים לעשות מה שאנחנו עושים .
הם מכנים אותנו מזלניקים .
הם מייעצים לאחרים להתעלם מעצותינו .
אחדים אפילו כינו אותנו חסרי אחריות , פזיזים , ו ...
קחו אוויר - לא מקצועיים .
המבקרים הללו אינם מבינים כיצד חברה יכולה לוותר על צמיחה , ישיבות , תקציבים , מועצות מנהלים , פרסום , אנשי מכירות ועל " העולם האמיתי " , ובכל זאת לשגשג .
זאת הבעיה שלהם , לא שלנו .
הם אומרים שצריך למכור לחברות הנכללות ברשימת 500 הגדולות של מגזין " פורצ'ן " .
שילכו להזדיין .
אנחנו מוכרים ל־ 5 מיליון של " פורצ'ן " .
הם אינם חושבים שייתכן שיהיו לכם עובדים שכמעט אף פעם אינם פוגשים זה את זה , הפרושים על פני שמונה ערים בשתי יבשות .
הם אומרים שאי־אפשר להצליח בלי להכין תחזיות פיננסיות ותוכניות חומש .
הם טועים .
הם אומרים שצריך להצטייד בחברת יחסי ציבור כדי להיכנס לדפי ה"טיים " , " פאסט קומפני " , " ביזנסוויק " , " השיקגו טריביון " , " האטלנטיק " , " האנטרפרנר " ו־ Wired .
הם טועים .
הם אומרים שאסור לכם לחלק את המתכונים שלכם ולחשוף את סודותיכם שמא תיבלעו בתחרות .
הם שוב טועים .
הם אומרים שאי־אפשר בשום אופן להתמודד עם בריוני השכונה בלי תקציב מנופח לשיווק ולפרסום .
הם אומרים שאי־אפשר להצליח באמצעות פיתוח מוצרים שעושים פחות מאלה של המתחרים .
הם אומרים שאי־אפשר לעשות הכול " על הדרך " .
אבל זה בדיוק מה שאנחנו עושים .
הם אומרים הרבה דברים .
אנחנו אומרים שהם טועים .
אנחנו הוכחנו זאת .
וכתבנו את הספר הזה כדי להדגים לכם כיצד תוכיחו גם אתם שהם טועים .
קודם כול , נתחיל בחשיפת הקרביים של העסק .
נפרק אותו לגורמים ונסביר מדוע הגיעה העת להשאיר מאחור את הדעות המסורתיות בנוגע למה שדרוש לניהול עסק .
אחר כך נבנה אותו מחדש .
תלמדו איך להתחיל , מדוע דרוש לכם פחות ממה שנדמה , מתי להשיק , כיצד להפיץ את השמועה , את מי ( ומתי ) לגייס , וכיצד לא לאבד את המושכות .
אז בואו נצא לדרך .
המציאות החדשה
זהו ספר עסקים מסוג אחר שנועד למגוון של בני אדם - מאלה שמעולם לא חשבו לפתוח עסק עד אלה שכבר יש להם חברה מוצלחת שעובדת .
הוא מיועד ליזמים אמיתיים , מהמדרגה העליונה של בעלי השאיפות בעולם העסקים .
אנשים שמרגישים שנולדו ליזום , להנהיג ולכבוש .
הוא נועד גם לבעלי עסקים קטנים ונחרצים פחות .
אנשים שאולי אינם מהמדרגה העליונה , אך העסק נמצא בכל זאת במוקד חייהם .
אנשים שמחפשים את החידוד שיאפשר להם לעשות יותר , לעבוד באופן מתוחכם יותר ולהצליח .
הוא נועד אפילו לאלה שתקועים במשרות שגרתיות וחלמו תמיד לעשות משהו משל עצמם .
אולי הם אוהבים את מה שהם עושים , אבל הם לא סובלים את הבוס .
ואולי הם פשוט משועממים .
הם רוצים לעסוק במשהו שהם אוהבים ושישלמו להם עבורו .
לבסוף , הוא מיועד לאלה שמעולם לא שקלו לצאת לדרך עצמאית ולהקים עסק .
אולי הם סבורים שלא נועדו לכך .
אולי הם סבורים שאין להם פנאי , כסף או מוטיבציה ללכת עם זה עד הסוף .
אולי הם פשוט פוחדים מהסיכון .
או שאולי הם פשוט חושבים שעסקים היא מילה גסה .
לא משנה מה הסיבה , ספר זה נועד גם להם .
יש מציאות חדשה .
כיום כל אחד יכול להיכנס לעסקים .
כלי עבודה שהיו מחוץ להישג יד , נגישים כיום בקלות .
טכנולוגיות שעלו אלפים נמכרות עכשיו בזיל הזול ואפילו ניתנות חינם אין כסף .
אדם אחד יכול לעשות עבודה של שניים או שלושה , או במקרים מסוימים , של מחלקה שלמה .
דברים שהיו בלתי אפשריים רק לפני שנים אחדות , פשוטים היום לביצוע .
אינכם צריכים להיות אומללים בשבוע עבודה בן שישים־שמונים־מאה שעות כדי להצליח .
עשר שעות עד ארבעים שעות שבועיות הן די והותר .
אינכם צריכים לדלל את החסכונות שצברתם או לקחת סיכונים גדולים .
עסק צדדי שתקימו בעודכם שכירים יכול להבטיח את כל תזרים המזומנים שאתם זקוקים לו .
אינכם זקוקים אפילו למשרד .
כיום אתם יכולים לעבוד מהבית או לשתף פעולה עם אנשים שמעולם לא פגשתם ומתגוררים בקצה האחר של העולם .
הגיע הזמן לשנות לחלוטין את צורת העבודה .
בואו נתחיל .
התעלמו מהעולם האמיתי
" זה לעולם לא יעבוד בעולם האמיתי . "
אתם שומעים את זה בכל פעם שאתם מספרים לאנשים על רעיון חדש .
העולם האמיתי הזה נשמע כמקום מדכדך להחריד לחיות בו .
זהו מקום שבו רעיונות חדשים , גישות בלתי מוכרות ותפיסות שמקורן מרוחק מפסידות תמיד .
הדברים החדשים שמנצחים הם רק אלה שאנשים כבר מכירים ועושים , אפילו אם אלה הם דברים פגומים ובלתי יעילים .
גרדו את פני השטח ותגלו שתושבי " העולם האמיתי " הזה מלאי פסימיות וייאוש .
הם מצפים לכך שתפיסות רעננות ייכשלו .
הם מניחים שהחברה אינה מוכנה לשינוי או מסוגלת לו .
חמור מזאת , הם רוצים לגרור את זולתם לקבר יחד איתם .
אם אתם מלאי תקווה ושאפתנים , הם ינסו לשכנע אתכם שהרעיונות שלכם בלתי אפשריים .
הם יאמרו שאתם מבזבזים את זמנכם .
אל תאמינו להם .
זו אולי המציאות בעולם שלהם , אבל אין פירוש הדבר שאתם חייבים לחיות בו .
אנחנו יודעים זאת משום שהחברה שאנחנו הקמנו כושלת במגוון דרכים במבחן העולם האמיתי .
בעולם האמיתי אסור לכם לפרוש יותר מתריסר עובדים בשמונה ערים ובשתי יבשות .
בעולם האמיתי אינכם יכולים למשוך מיליוני לקוחות בלי אנשי מכירות ובלי פרסום .
בעולם האמיתי אסור לכם לחשוף את נוסחת ההצלחה שלכם לעיני יתר העולם .
אבל אנחנו נוהגים בדיוק כך ומשגשגים .
העולם האמיתי אינו מקום , הוא תירוץ .
הוא הצדקה שלא לנסות .
אין לו כל קשר אליכם .
לימוד משגיאות זוכה להערכה מופרזת
בעולם העסקים , כישלון הפך להיות טקס חניכה מקובל .
אתם שומעים כל הזמן שתשעה מכל עשרה עסקים חדשים כושלים .
אתם שומעים שסיכויי ההצלחה של העסק שלכם שואפים לאפס .
אתם שומעים שהכישלון בונה אישיות .
אנשים מייעצים :
" הִיכּשל מוקדם והיכשל תכופות . "
כאשר האוויר רווי כישלון , אינכם יכולים שלא לנשום אותו .
אל תיקחו לריאות .
אל תניחו לסטטיסטיקה לשטות בכם .
כישלונות של אנשים אחרים כשמם כן הם :
כישלונות של אנשים אחרים .
אם אנשים אחרים אינם מסוגלים לשווק את המוצר שלהם , אין לזה דבר וחצי דבר איתכם .
אם אחרים אינם יכולים לבנות צוות , אין לזה כל קשר אליכם .
אם אנשים אחרים אינם יודעים לתמחר כהלכה את שירותיהם , אין לזה כל קשר אליכם .
אם אנשים אחרים אינם מסוגלים להרוויח יותר מהסכום שהם מוציאים ...
הבנתם את הרעיון .
תפיסה שגויה אך נפוצה אחרת :
עליכם ללמוד מהטעויות שלכם .
מה אתם באמת לומדים מטעויות ?
ייתכן שתלמדו מה לא לעשות שוב , אבל מה התועלת בכך ?
עדיין לא תדעו מה כן כדאי לעשות הלאה .
לימוד מהצלחות הוא הפוך בדיוק .
ההצלחה מעניקה לכם תחמושת אמיתית .
כאשר משהו מצליח , אתם יודעים מה עבד - ויכולים לעשות אותו שוב .
ובפעם הבאה , קרוב לוודאי שתעשו אותו אפילו טוב יותר .
כישלון אינו תנאי מוקדם להצלחה .
מחקר שנערך בבית הספר למִנהל עסקים של הרווארד מצא שיזמים שכבר הצליחו , סביר להניח שיצליחו שוב ( שיעור ההצלחה של החברות העתידיות שלהם עומד על 34 אחוזים ) .
אבל יזמים שהחברות שלהם כשלו בפעם הראשונה , שיעור הסבירות שלהם להצליח בפעם הבאה זהה כמעט לאלה המקימים חברה בפעם הראשונה :
רק 23 אחוזים .
אנשים שנכשלו קודם לכן נהנים ממידת הצלחה זהה לאלה שלא ניסו מעולם . *  הצלחה היא למעשה הניסיון המשמעותי .
כל זה אינו אמור להפתיע אתכם :
ככה זה גם בטבע .
האבולוציה אינה מתעכבת על כישלונות עבר , היא בונה תמיד על מה שעבד .
כך עליכם לנהוג .
תכנון הוא ניחוש
אלא אם אתם במקרה מגידי עתידות , תכנון עסקי לטווח ארוך הוא פנטזיה .
גורמים רבים מדי פשוט אינם בשליטתכם :
תנאי השוק , מתחרים , לקוחות , מצב הכלכלה וכיו"ב .
כתיבת תוכנית מקנה לכם אשליה של שליטה במה שלמעשה אינכם יכולים לשלוט בו .
מדוע שלא נקרא לתוכניות בשמן האמיתי :
ניחושים .
התחילו להתייחס לתוכניות העסקיות שלכם כאל ניחושים עסקיים , לתכנון פיננסי כאל ניחוש פיננסי ואל התוכנית האסטרטגית כאל ניחוש אסטרטגי .
עכשיו מותר לכם לדאוג פחות בגללם .
הם פשוט אינם שווים את הלחץ .
כאשר אתם הופכים ניחושים לתוכנית , אתם נכנסים לאזור מסוכן .
תוכניות מניחות לעבר להניע את העתיד .
הן אינן מאפשרות לכם להביט לצדדים .
" זה הכיוון שאליו אנחנו צועדים , משום ש ...
ובכן , כי אמרנו שלשם אנחנו צועדים . "
וזאת הבעיה :
תוכניות אינן עולות בקנה אחד עם אלתור .
ועליכם להיות מסוגלים לאלתר .
עליכם להיות מסוגלים לנצל הזדמנויות .
לפעמים עליכם לומר :
" אנחנו משנים כיוון מכיוון שזה הדבר ההגיוני לעשות היום . "
גם התזמון של עריכת תוכניות לטווח ארוך הוא דפוק .
רוב המידע בידיכם בשעה שאתם עושים משהו , לא לפני שעשיתם אותו .
אבל מתי אתם כותבים תוכנית ?
בדרך כלל לפני שהתחלתם בכלל .
זה המועד הגרוע ביותר לקבל החלטה גורלית .
אין בכך כדי לומר שאל לכם לחשוב על העתיד או לשקול כיצד תוכלו לתקוף מכשולים שייקרו בדרכם .
זהו תרגיל ראוי .
רק אל תרגישו שעליכם לכתוב זאת או להיות מוטרדים בשל כך .
אם אתם כותבים תוכנית ארוכה , סביר מאוד להניח שבכל מקרה לעולם לא תעיינו בה שוב .
תוכניות שכוללות יותר מכמה דפים פשוט מסיימות את חייהן כמאובנים בארון התיקים .
הניחו לניחושים .
החליטו מה אתם עומדים לעשות השבוע , לא השנה .
חִשבו מהו הצעד הבא החשוב מכולם ועשו זאת .
קבלו החלטות ממש לפני שאתם עושים משהו , לא לטווח הארוך מאוד .
מותר לכם לאלתר .
פשוט עלו על המטוס וטוסו .
תוכלו לקנות חולצה יפה יותר , קצף גילוח ומברשת שיניים ברגע שתגיעו לשם .
עבודה בלא תוכנית עלולה להיות מפחידה .
ואולם הליכה עיוורת בהתאם לתוכנית שאין לה כל קשר למציאות , מפחידה אפילו יותר .

לעיר ניו יורק יש אור משלה , בוהק מסנוור השונה בתכלית מהקיצים הרכים , הזרועים עננים , במקום שבו גדלתי .
בעבר הפריעה לי עוצמתו , כמו עוצמתה של העיר כולה , אבל עכשיו אני מתגעגע אליו .
האור בהק גם באותו בוקר של חודש אפריל , כשיצאתי מבניין הדירות שלי .
השמש זרחה על ניצני העלים בגרֶמֶרסי פארק והאירה את הגרגוֹֹילים בסגנון ארט-דקו של בניין קרַייזלר במרחק , בשדרת לֶקסינגטון .
מועדון הכושר שלי היה לא רחוק משם , קופסה עם חלונות באחת הפינות של אֶרווינג פּלֵייס , ששוקקת יומם ולילה ניו יורקים שהולמים ברגליהם על שורות ארוכות של מכשירי ריצה .
אחדים מהם צופים במסכים כשהם מחוברים לאוזניות והחוטים משתלשלים מאוזניהם ומתנדנדים בקצב הריצה .
זה היה יום ראשון , בסופו של שבוע סוריאליסטי ולחוץ —  גדוש אירועים מטרידים שקיוויתי שמצאו את פתרונם .
הלכתי לאט והשתדלתי להירגע , לאפשר לאירועים האלה לחלחל אל התת-מודע שלי .
שני גברים שיחקו בשחמט על המדרכה .
שניהם היו רזים ושדופים ושערם מקליש , ולאחד מהם היה זקן לבן ומטופח .
תוך כדי משחק הם קיטרו על מצב העיר , על העלייה בתעריפי הרכבת התחתית ועל מחירי הנדל"ן המאמירים בבַּאוּרי .
זה ששיחק בכלים השחורים קידם את הפרש אל המלך הלבן , וברגע שהניח את הכלי מידו הטיס השני את המלכה אל צדו השני של הלוח ותפס צריח בשתי אצבעותיו .
בסיס המלכה הוטח על הלוח בנקישה שהדהדה ברחוב כולו .
" אך , " מלמל השחור לעצמו .
" לא ראית את זה ? "
קרא הלבן .
עשר הדקות הראשונות על מכשיר ההליכה כשהגעתי לחדר הכושר היו קשות —  שרירי חרקו , גרוני צרב .
כשהתקרבתי לתחום חמש-עשרה הדקות הרצון העז לעצור פינה את מקומו למצב של שעמום , ומחשבותי נדדו .
תמיד היה לי רגע כזה , לפני שהתחלתי את הספירה לאחור , שבו החוויה נהפכה למרגיעה .
כשנפתח לי החלון הקטן אך המהנה הזה הצצתי בצג של מכשיר סמוך , שהיה מכוון לפוקס ניוז .
ואז לחצתי בכל כוחי על כפתור העצירה האדום .
על המסך נראו תמונות ששודרו בשידור ישיר מתוך מסוק חדשות —  מרדף משטרתי או אולי פשע בעת התרחשותו .
המצלמה רעדה כשהמסוק הסתובב , אבל התמונה היתה ברורה :
ביתו של הארי שפירו באיסט המפּטוֹן .
הנה הדשא ליד הדיונות , הברֵכה הכחולה , הריבועים והעיגולים של רעפי הגג העשויים עץ ארז , הכיסאות שעליהם ישבנו .
הכיסאות היו ריקים ואיש לא נראה בשטח —  רק בית , דשא , דיונה , חוף ומכוניות בשחור ולבן שגדשו את שביל הכניסה .
הרֵיינג' רוֹבֶר שלו חנה לצד הבית , בנפרד מכל המהומה .
" אתה משתמש במכשיר , אחי ? "
שאל אותי מישהו משמאלי .
בלי שהרגשתי בכך ירדתי מהמכשיר שלי ונמשכתי אל הצג .
" לא , " אמרתי .
" אתה יכול לקחת אותו . "
גם ערוצים אחרים הראו את אותה תמונה , אבל אני העברתי לפוקס , עם הכיתוב האדום בתחתית המסך :
" מוות בהמפטונס " .
כשהצמדתי לאוזני את האוזניות שהשתלשלו מהמכשיר שמעתי את מגישי החדשות מדברים בהתרגשות אך בחוסר היגיון מוחלט , כאחוזי טירוף .
" נעבור אל בּרוּס בּרֶדלי , " אמר קול נשי , " שנמצא בזירה .
ברוס , מה אתה יכול לספר לנו ? "
המצלמה עברה אל גבר בבלייזר כחול ופנים אדישות שעמד בכניסה לסמטה שהארי התגורר בה ועטה ארשת מקצועית חמורת סבר .
במרחק יכולתי לראות את קווי המתאר אפופי הערפל של ביתן האורחים של הארי .
" מֶליסה , אני נמצא באיסט המפטון , עיירת החוף בלונג איילנד המוכרת כמקום הנופש של העשירים , " אמר האיש בקול מהדהד .
" הבלשים נקראו הלילה אל בית ברחוב הזה , שם , כך נאמר לי , הם מצאו גופה . "
המגישה התחילה לשאול משהו , אבל קול גברי קטע אותה .
" ברוס , כאן ג'ק .
האם אתה יכול לומר לנו מה זהותו של הקורבן ? "
" המשטרה אינה מגלה , אבל המקורות שלי אומרים לי שהמנוח הוא בנקאי שהיה מוכר מאוד בווֹל סטריט . "
" ישו , " אמרתי —  בקול רם , בגלל האוזניות .
אישה על מכשיר סמוך הסתכלה בי בכעס .
" סליחה , " אמרתי והרמתי את ידי .
היד רעדה מפחד כשהחזרתי אותה אל מוט האחיזה .
גם שבועות לאחר מכן לא עזבה אותי אותה תחושת חרדה שכל העולם מתרסק סביבי .
אפילו עכשיו , בכל פעם שאני נמצא בניו יורק , די במבט חטוף בפוקס ניוּז כדי שלבי יהלום .
וזה לא היה רק האיום על פרנסתי :
זאת היתה תחושה שמנתקים אותי בכוח מהמסגרת שבניתי סביבי , מהניתוק שיצרתי מאנשים אחרים ומכל הרגשות המבולבלים שלהם .
אהבה , קנאה , ייאוש .
שנאה .
אחרי שהתנתקתי מהאוזניות התחלתי ללכת בחזרה אל חדרי ההלבשה .
ליד הדלת של חדר הכושר תקף אותי גל של סחרחורת .
התיישבתי והכנסתי את ראשי בין ברכי .
לא רציתי לראות עוד :
ידעתי מה קרה .
הארי שפירו התאבד .
ידעתי גם , בוודאות מוחלטת , שאני האשם .
כשרֶבֶּקה חזרה הביתה ממשמרת בשעות הבוקר המוקדמות היא היתה לפעמים יושבת במטבח בשקט לפני שנכנסה למיטה .
בימים כאלה ידעתי שחולה מת על שולחן הניתוחים .
אנחנו הפסיכיאטרים לא מאבדים הרבה מטופלים , ולכן לא מתרגלים לזה כמו רופאים מנתחים .
בעבר כבר היו לי מטופלים שהתאבדו , אבל גם אם זה גרם לי צער , מעולם לא חשבתי שזו אשמתי .
הם היו במצב כרוני , התמודדו במשך זמן רב עם משאלת המוות שלהם , ואני עשיתי כמיטב יכולתי לעזור .
הארי היה שונה .
ידעתי שהוא נתון בסכנה ונתתי לו למות .
הרשיתי לעצמי להיכנע להפחדות ולשוחד ומעלתי באמונו .
ראשי היה עדיין בין ברכי , אבל הרוק כבר לא גדש את פי , והרגשתי שהסחרחורת מתחילה להתפוגג .
הרמתי את ראשי וראיתי את אחד המאמנים מביט בי בדאגה , חושש שמא הפרזתי במאמצים על מסלול הריצה .
עיוויתי את פני כמו לאישור החשד שלו , קמתי ולקחתי מגבת .
הלכתי למקלחות ועמדתי זמן רב מתחת לזרם .
2

הארי הגיע לבית החולים האֶפּיסקוֹפָּלי כשהייתי במשמרת לילה ביום שישי .
הייתי במחלקה שתים-עשרה דרום וניסיתי לפתות סכיזופרן פרנואיד לצאת מחדר הבידוד כשמֵייזי נוֹקס חיפשה אותי באיתורית מחדר המיון הפסיכיאטרי .
האיש הגיע כמה שעות קודם לכן באלונקה מסנטרל פארק , לאחר שצעק שם על המכוניות הנוסעות והפחיד את בעלי הכלבים .
אחרי שהזרקתי לו הַלדוֹל ואטיוואן , קוקטייל של תרופה אנטי-פסיכוטית ותרופת הרגעה שמשמש אותנו להרגיע חולים מסוכנים , אשפזתי אותו בכרטיס המֶדיקאֵייד זהב שלו —  בלי צורך לצאת למאבק בחברת ביטוח שמנסה לחסוך כסף .
כשהתעורר כעבור שעה הוא היה שקט יותר אך עדיין נחוש .
מייזי היתה מתמחה בשנה הרביעית .
שילוב של הופעה נאה ( עיניים טובות ורעמת שיער בלונדיני שדחקה מאחורי אוזן אחת ) , שלווה , והתכונה המושכת מכול —  סמכות .
שמחתי לשמוע את קולה , אבל מעצם העובדה שפנתה אלי השתמע שיש בעיות , ואני , ברוב אנוכיותי , קיוויתי לסיים את המשמרת שלי בשקט .
" יש כאן מטופל שאתה צריך לראות , לדעתי , " אמרה כשניגשתי לטלפון .
נימת דיבורה שפעה ביטחון כתמיד , אבל הבחנתי בעוד משהו :
עצבנות ?
התרגשות ?
" מה יש לו ? "
" הוא בדיכאון . "
" גם אני קצת מדוכא .
הוא לא יכול לחכות ? "
" אני חושבת שלא . "
התחלתי להתרגז , אף על פי שהערכתי את מייזי .
יש סדר בהתנהלות בחדר המיון .
קודם אחות , אחר כך רופא מתמחה , ורק אחריהם הרופא המומחה .
אני הייתי אמור להיות האחראי בשטח , לא יכולתי לרוץ אל כל מופרע שהחליט להיכנס אלינו מהרחוב .
די לנסוע ברכבת התחתית כדי לראות כמה כאלה מסתובבים שם .
" מי הוא ? "
שאלתי ונאנחתי .
" מר הרולד שפירו .
הרולד ל' שפירו .
ואשתו , נורה שפירו , הביאה אותו לכאן , " אמרה , כאילו די בשמות כדי להסדיר את העניינים .
ואכן כך היה .
" אני מגיע בעוד רגע , " אמרתי .
בלי יחס מועדף , אמרו לנו תמיד , זה אף פעם לא ייגמר בטוב .
אבל אם היה מישהו שראוי ליחס מיוחד זה היה הארי שפירו .
לא הכרתי אותו , אבל קראתי משהו ב"ניו יורק טיימס " על כך שאיבד את משרתו כמנכ"ל בנק בוול סטריט במשבר הפיננסי .
הידיעה רמזה שזה הגיע לו , שהוא מעולם לא הבין את הסיכונים שהבנק לקח .
אבל ידעתי דבר אחד :
ממש באותו רגע עמדתי בביתן על שם הרולד ל' ונורה שפירו , אגף בבית החולים האפיסקופלי של ניו יורק , שבו היו כמה מחלקות , בהן שתים-עשרה צפון ודרום .
בני הזוג שפירו תרמו לבית החולים 35 מיליון דולר ואפשרו לו להתפשט אל מעל לכביש המהיר FDR.
לוח שנשא את שמותיהם קידם את פניו של כל נהג שנסע צפונה במנהרה העוברת תחתיו .
כך שלא יכולתי להתייחס אליהם בקלות ראש , במיוחד אם הוא חולה .
ראיתי מה קורה כשתורמים נכנסים אל בית החולים שמימנו .
טלפונים בהולים מתחילים להגיע מהמנהלים האדמיניסטרטיביים ואפילו מחברי מועצת המנהלים .
אל תזיזו הרים וגבעות , הם אומרים , אבל עשו כל מה שאתם יכולים .
עד עתה לרוב הבנו את הרמז .
החלטתי להשאיר את הסכיזופרן שלי לבדו למשך זמן מה .
הוא היה בטוח למדי , גם אם לא רהוט .
כשהגעתי לחדר המיון מצאתי את מייזי בחדר הרופאים בקצה הפרוזדור .
" כן ...
כן ...
אני אוודא שהוא יודע , " אמרה בטלפון בנימה של מי שכבר מתגושש עם סמכות .
מייזי הביטה בי במבט שואל , ואני הנדתי בראשי .
לא רציתי שמישהו יערער על הטיפול עוד לפני שראיתי את המטופל .
היא הרימה בדממה ארבע אצבעות :
חדר ארבע .
מצאתי את הארי יושב על המיטה המתקפלת בחדר , לבוש חולצת פולו של ראלף לורן , מכנסיים ובלייזר .
כתפיו היו שחוחות וראשו מורכן , והוא רעד .
זה היה יכול להיות סימן לחרדה , אבל החדר היה קר כקרח .
אני נשבע שקיררו את החדרים בכוונה .
פעמים רבות ביקשנו מהתחזוקה לתקן את זה , אבל הם מעולם לא עשו זאת .
חדר ארבע היה זהה לחדרים אחרים בפרוזדור :
היתה בו מיטה מתקפלת קשה , ממוגנת כך שאנשים לא ישתמשו בה כדי לפגוע בעצמם או באנשי הצוות , כיסא פלסטיק , ומחיצת זכוכית שפנתה אל הפרוזדור כדי שהאחיות יוכלו להשגיח בכל עת על המטופל הנמצא בחדר .
המאפיין הייחודי של החדר הזה היה תמונת שמן גרועה של עיירת חוף איטלקית עם גגות אדומים , שהוברגה אל הקיר למקרה שמישהו ינסה לגרום בעזרתה נזק , ואחד הדיירים , שהשכלתו לוקה בחסר , כנראה , חרט עליה " רקבת לטיחואנה . "
גם את זה לא טרחו אנשי האחזקה לתקן .
בעובדה שהארי היה עדיין לבוש היתה סיבה לדאגה , ושמתי לב לכך שפיט או'מירה , איש הביטחון של חדר המיון , עומד עדיין ליד הדלת ונראה מוטרד .
היו לו פנים גדולות וסנטר כפול , והוא היה מסוגל להכניע את רוב המטופלים שנראו מאיימים , אבל הארי היה יריב שקול .
" שלום , מר שפירו , " אמרתי .
" אני דוקטור קוֹפֶּר , פסיכיאטר מומחה .
אני רוצה לשוחח איתך , אבל לפני כן אולי תחליף את הבגדים ותלבש חלוק ?
זה הנוהל של בית החולים . "
הארי הרים את ראשו וראיתי לראשונה את עיניו הכהות .
הבנתי מדוע פיט לא התעקש .
הן דמו לגחלת לוחשת של מדורה שכבתה , אך תתלקח מיד אם ילבו אותה .
מכל תכונותיו של הארי , היכולת שלו להפחיד היתה המרשימה ביותר .
אפילו עכשיו , במצבו , לא הייתי מתעסק איתו .
הוא היה בנוי לתלפיות וחטוב , כאילו אנרגיה עצבנית שרפה בו את כל השומן המיותר .
עיניו היו שקועות בפנים רזות , עם מצח משופע ואף נשרי .
הוא נראה כמו חייל רומאי שפיקד על לגיון אכזרי , שהגיע זה עתה מהקרב לאחר שכבש את חבל הגאלים ולא לקח שבויים .
" הכול זיבולי מוח , " מלמל .
" אני לא משוגע . "
" מובן שלא , " אמרתי .
" אבל יש לנו כללים שמטרתם להגן על כולם .
אתה מכיר את הבדיקות הביטחוניות בשדה התעופה , נכון ?
אתה לא רוצה להיות זה שעושה בעיות . "
זה היה המשפט הקבוע שלי , וההשוואה לא היתה רעה —  גם אנחנו חששנו מכלי נשק חבויים .
אחר כך התברר לי שהארי לא היה בשדה התעופה לה גווארדיה כבר הרבה זמן , אבל זה הצליח .
הוא הביט בי כמה שניות ואז הניד בראשו .
" בסדר , בוא נעשה את זה , " נהם .
" טוב .
מר או'מירה ייקח את הדברים שלך ויביא לך חלוק , ואני אבקש מהאחות לקחת לך דם .
ואז אני אחזור . "
חזרתי לחדר הרופאים ומצאתי את מייזי מעיינת בגיליון הרפואי של הארי , שהמחשב פלט רגע קודם .
לכל המטופלים נמדד לחץ הדם ונבדק הביטוח הרפואי שלהם לפני שהגיעו אלינו .
" נראה לי שלא תהיה לו בעיה לשלם את ההוצאות , " אמרה .
" תבדקי אם יש מקום במלון ארבע העונות , ליתר ביטחון . "
זה היה השם שבו כינינו את מחלקת יורק מזרח , מחלקה ובה שש מיטות בקומה האחת-עשרה , גרסה יקרה יותר של שתים-עשרה דרום , והיא נועדה לאלה ששילמו 700 דולר ביום מעבר לתשלומי הביטוח כדי ליהנות מתנאים טובים יותר .
האוכל היה משובח יותר ולכל חולה היה חדר משלו עם שירותים צמודים —  אם כי הדלתות ננעלו בדיוק באותו אופן כדי למנוע מהדיירים לצאת .
זה דמה יותר למלון , אבל מלון שבו אי-אפשר לעשות צ'ק אאוט .
" מי זה היה , בטלפון ? "
שאלתי .
" שרה דנקן .
גברת שפירו התקשרה אליה לפני שהם הגיעו , והיא רצתה לדעת מה קורה .
אמרתי שאתה מטפל בעניינים , ושהם בשליטה . "
שרה דנקן היתה נשיאת בית החולים האפיסקופלי , ילידת שיקגו עם שיער כסוף , ששכללה את המרץ שלה לדרגת אמנות ניהולית .
נזכרתי שנורה שפירו יושבת במועצת המנהלים של בית החולים —  מה שמסבך את העניינים עוד יותר , מפני שהקריירה של דנקן נתונה בידיה .
הצצתי בתיק של הארי וראיתי שהוא בן חמישים ושמונה וטופל בעבר בבית החולים האפיסקופלי , אבל רק לבדיקות שגרתיות כגון קולונוסקופיה .
לחץ הדם שלו היה קצת גבוה והוא קיבל ליפיטור , אך פרט לכך בריאותו היתה טובה .
בחדר ארבע הארי עדיין היה על המיטה ולא בתוכה , אבל עכשיו לבש חלוק , ואחות גלגלה משם עגלת טיפולים , לאחר שלקחה ממנו דם לבדיקה .
" ככה , " הוא אמר , " אז אתה דוקטור קוּפֶּר ? "
" כן , " אמרתי .
כותבים את זה קוּאוּפֶּר , אבל לא שומעים את האלף , " אמרתי והרגשתי מגוחך כמו תמיד כשנאלצתי להסביר את שמי .
" סוג של יוהרה בריטית ? "
הוא אמר בלגלוג .
" אולי אתה יכול להסביר לי למה אתה כאן , " אמרתי .
הארי השתתק כדי לשקול את השאלה , וראשו שקע .
הוא נראה אדיש ודיבר לאט —  שניהם תסמינים של דיכאון .
התחלתי כבר להבין משהו על המתרחש בראשו .
זה נראָה כמו גבר במשבר אמצע החיים , מהסוג שהתמודדנו איתו כמעט מדי יום .
ידעתי שאצטרך לבדוק מה קורה מתחת לפני השטח , אבל לא הייתי מודאג .
הוא נתון כנראה בכאב נפשי קשה יותר מכפי שחווה מעולם , אבל זה יעבור .
" אני לא מרגיש כל כך טוב , " הוא אמר בדכדוך .
" עוברים עלי ימים קשים .
איבדתי את מקום העבודה שלי . "
הוא נעץ את מבטו בפרוזדור , ואני חיכיתי , למקרה שירצה להוסיף משהו , אבל הוא שתק .
הוא לא סיפר לי יותר מהנדרש , ולכן היה לי קשה לקבל מושג מדויק על מצבו .
עברתי על רשימת השאלות הרגילה .
" אני רוצה לשאול כמה שאלות על מצב בריאותך , מר שפירו .
איך התיאבון שלך ? "
" בסדר .
אני אוכל . "
" אתה שותה אלכוהול ? "
" קצת .
כוס יין בארוחת הערב . "
" לוקח תרופות ? "
" לא מהסוג הזה . "
" לכמה שינה אתה זקוק בלילה ? "
" אני יכול להסתדר עם חמש שעות .
הייתי מגיע למשרד בשש בבוקר , להתחיל מוקדם . "
" בעבר האם היו תקופות ממושכות שבהן הרגשת עצוב או מיואש ? "
" זה אף פעם לא קרה לי . "
" היו לך אי-פעם תקופות ממושכות שבהן הרגשת נלהב , מלא אנרגיה , כאילו אתה על פסגת העולם ? "
הארי הביט היישר בעיני ונראה שהבין לאן אני חותר .
מטופלים רבים שהגיעו עם תלונה על דיכאון סבלו מהפרעה דו-קוטבית שלא אובחנה קודם , כי התקופות של מצב הרוח המרומם היו מתונות וסתגלניות במידה שאפשרה להם להגיע למשרות בכירות .
הכרתי כמה מטופלים כאלה מוול סטריט וגם כמה רופאים .
" אני לא משוגע , אמרתי לך . "
" לא התכוונתי לרמוז שכן .
אני צריך לשאול אותך עוד שאלה אחת .
עם כל מה שעובר עליך , האם חשבת אי-פעם לשים קץ לחייך ? "
הוא עצר כאילו הוא צריך לשקול את השאלה בזהירות , וזה כשלעצמו אמר משהו .
בגלל זה אשתו הביאה אותו לכאן , חשבתי .
" אני לא יכול לעשות את זה לנורה , " אמר בסופו של דבר .
" טוב , " אמרתי , אף על פי שתשובתו לא היתה ישירה , והיה ברור שהוא לא מספר לי הכול .
אבל היה לי מספיק מידע כדי להתחיל להקל עליו .
" אני ארשום לך כדור הרגעה שיעזור לך להרפות את הלחץ .
אני אבקש מהאחות להביא לך .
בינתיים אני רוצה לדבר עם אשתך , אם אתה מסכים . "
יצאתי מהחדר הקטן ועברתי דרך דלת נעולה בקצה הפרוזדור אל חדר ההמתנה שמעברה השני .
שם , על כיסא מלוכלך תחת אור ניאון קודר , ישבה נורה שפירו .
הארי לא הפתיע אותי , אבל אשתו כן .
היא היתה צעירה יותר , אולי בת ארבעים וחמש , אבל לא התאימה לאב-טיפוס האישה השנייה של וול סטריט , רזה ובלונדינית .
היא נראתה יותר כמו מורה או מרצה באוניברסיטה .
שערה החום-כהה גלש על פנים חתוליות בעלות עצמות לחיים רחבות וגבוהות , והיא הרכיבה משקפיים מלומדים במסגרת שריון צב .
היא הביטה בי בחביבות , עיניה רכות ועצובות .
אחדות מהנשים שראיתי על הכיסא הזה היו אחוזות , בנוסף לחרדה ולאי-ודאות של בת זוג שיקירה חולה , גם כעס בלתי-נשלט כמעט .
אתה לא מבין , אמרה לי אחת מהן , לא זאת היתה העסקה .
האישה השלימה עם מצב שבו חייתה שעות ארוכות לבדה , גידלה בעצמה את הילדים , ניהלה את משק הבית והשתתפה בארוחות ערב חגיגיות ומשעממות תוך העמדת פנים שהיא נהנית מהן .
בתמורה זכתה במעמד של אשת זכר אלפא שדואג לעושרה ולמעמדה , וקרנות ומועצות מנהלים התחרו על נדיבותה .
היא לא חתמה על החוזה כדי לראות את בעלה הופך לשבר כלי שאיבד את האמונה בעצמו .
נורה לא נראתה כזאת .
היא לא הפגינה כעס או תרעומת על כך שנאלצה לשבת בחדר המיון .
הדבר היחיד שקרן ממנה היה אהבה ודאגה להארי , כאילו שום דבר שיעשה לא יערער את רגשותיה כלפיו .
היה בה משהו , כשישבה והמתינה בסבלנות לחדשות על בן זוגה הנתון במצוקה , היה בה משהו שנגע בי .
כזאת צריכה להיות בת זוג —  תמיד האמנתי בכך :
כזאת היתה אמי , עד שבגדו בה .
" גברת שפירו ?
אני ד"ר קופר .
בדקתי את בעלך ובאתי לשוחח איתך , אם אפשר . "
" תודה , דוקטור . "
נורה פכרה את ידיה בעצבנות כשהתיישבתי לידה .
על אצבע אחת ענדה טבעת כסף עתיקה , שדוגמה סבוכה היתה חרוטה עליה .
הטבעת נראתה כמו משהו שנורה מצאה בעצמה בחנות נידחת ולא סתם חטפה ללא מחשבה בטיפאניס .
היא הביטה בי בעצב , כאילו אנחנו חברים ותיקים והיא בוטחת בעצתי .
" חשבתי שכדאי שאביא את הארי , ליתר ביטחון , " אמרה .
" צדקתי ? "
" אני בטוח שזאת ההחלטה הטובה ביותר .
את יכולה לספר לי מה הדאיג אותך ? "
" אני לא יודעת איך לתאר את זה .
הוא איבד את העבודה שלו , אתה יודע .
זה היה כל כך לא הוגן , מה שהם עשו לו .
זה קרה בסתיו האחרון .
אחר כך הוא התחיל להידרדר , להתרחק .
נהיה הרבה יותר שקט מקודם , ונראה כאילו הוא סובל כל הזמן .
הוא היה מתעורר בלילות .
לפעמים מצאתי אותו מסתובב בדירה בשלוש לפנות בוקר .
הוא לא היה מסוגל לסבול את מה שקרה . "
" מה גרם לך לבוא הנה ? "
" נסענו לאיסט המפטון לסוף השבוע .
יש לנו בית שם .
היום אחר הצהריים יצאתי לטייל על החוף , וכשחזרתי לבית שמעתי מוזיקה רועשת בחדר העבודה שלו .
נכנסתי לחדר והוא ישב שם ובהה בחלון .
הוא אחז ביד כוס קוקטייל ו ... "
היא חיפשה בתיקה , " זה היה על השולחן . "
היא הוציאה מהתיק חפץ מבריק והעבירה אותו אלי .
הסתכלתי בכף ידי וראיתי אקדח ניקל עם קת עשויה עץ אגוז .
היה לו קנה קצר ועבה עם כוונת חרוטה בקצהו .
ראיתי שבצדו של האקדח צוין " מיוצר באיטליה . "
הוא היה קר וכבד , וכמעט הפלתי אותו על הרצפה מרוב תדהמה .
" פיט ? "
קראתי .
קמתי מכיסא חדר ההמתנה כשהאקדח עדיין בידי וצעדתי צעד לאחור .
דפקתי על הדלת הנעולה .
פיט פתח אותה , ואני הושטתי לו את האקדח , הקת תחילה , כדי לא לכוון אותו אליו .
לא הייתי מודע לכללי הזהירות בשימוש באקדח , אבל הרגשתי שזה הדבר הנכון לעשות .
" הדבר הזה בטוח ? "
שאלתי .
פיט לקח את האקדח ובחן אותו , אחר כך שחרר תפס ושלף את המחסנית מקת האקדח .
הוא הושיט לי בחזרה את שני החלקים בנפרד .
" זה בסדר , הוא נצור , " אמר .
" בֶּרֶטה צ'יטה .
כלי יפה . "
לא הצלחתי לחשוב על תשובה הולמת , לכן רק הנדתי בראשי , והוא חזר לתוך המחלקה .
חזרתי לשבת ליד נורה וניסיתי להמשיך בשיחתנו כאילו שום דבר חריג לא קרה .
פיט מצא לעתים קרובות סכינים אצל המטופלים כשנכנסו פנימה , אבל לי מעולם לא הושיטו אקדח .
" של מי הנשק הזה , גברת שפירו ? "
" הוא אמור להיות שלי .
זאת אומרת , אף פעם לא השתמשתי בו .
לא הייתי יודעת מה לעשות בו .
הרישיון הוא על שמו של הארי .
היו כמה פריצות בסביבה , והוא אמר שאנחנו זקוקים לאקדח למקרה שאהיה לבדי בבית .
הוא החזיק אותו בחדר העבודה שלו , נעול במגירה ... "
נורה התנשמה בכבדות , לא מסוגלת להשלים את המשפט , ועיניה התמלאו דמעות בגלל המצוקה שאיימה להשתלט עליה .
ריחמתי עליה , אישה שנאלצת לשאת באחריות הזאת לגבר שמעולם קודם לכן לא נזקק להגנה .
" אני מבקש שתאחסני אותו במקום בטוח , " אמרתי .
" חשוב מאוד שבעלך לא יוכל להגיע אליו בינתיים . "
היא הנהנה , עדיין בולעת את רוקה במאמץ להחניק את רגשותיה .
" אני יכולה לעשות את זה .
יש לי כספת לתכשיטים שלי .
הארי לא יודע את הקוד . "
" בבקשה שימי אותו שם מיד , " אמרתי והושטתי לה את האקדח ואת המחסנית , והסתכלתי בה כשהחזירה אותם לתיק , לצד תכשירי האיפור והדברים הרגילים .
" צדקת בהחלט שהבאת אותו לכאן . "
וזאת היתה לשון המעטה , כמובן .
גבר לבן בגיל העמידה עם כמה תסמינים של דיכאון קשה , כולל מחשבות אובדניות , ששותה ומחזיק באקדח ?
עזבו את חשיבותו של האיש לבית החולים ואת מעורבותה של דנקן , זה מקרה מובהק של אשפוז מטופל מחשש שיזיק לעצמו .
נשים שדיברו על התאבדות לא היו לרוב אלה שצריך לדאוג להן —  אלא הגבר הבודד שמעולם לא אמר מילה אלא הלך יום אחד ליער ושם קץ לכול .
השאלה היחידה היתה אם הארי ייעתר או שניאלץ לאשפז אותו נגד רצונו .
" אתה כל כך מבין , דוקטור .
אני ממש מודה לך , " אמרה .
היא רכנה לפנים והניחה את ידה על גב ידי .
כף ידה היתה חמה , וכשהשאירה אותה שם לרגע קצר ראיתי דמעות בעיניה .
לצערי ידעתי שלא אוכל לרפא את בעלה למענה בו במקום , אבל האמנתי שנוכל להשיב אותו לבריאות סבירה בתוך חודש או חודשיים .
ביקשתי את סליחתה והלכתי לבדוק עם מייזי .
חדשות טובות :
נמצאה מיטה ביורק מזרח .
פחדתי לחשוב על תגובתה של דנקן לו נאלצתי להכריח את הארי לישון בשתים-עשרה דרום בחדר משותף עם חולה פסיכוטי .
אבל יש אנשים שקשה לרַצות .
" לא בא בחשבון , " השיב הארי להצעתי שיחתום על אשפוז .
הוא היה עדיין בחדר ארבע , ועכשיו עמד בחלוק .
החלוק הגיע רק עד אמצע רגליו והשאיר את קרסוליו חשופים , והרעד שלו החמיר .
" מר שפירו , אני מבין ללבך , אבל אין לי כל ספק שכדאי לך להתאשפז כדי שנוכל לעזור לך מיד . "
" מה יקרה אם אסרב ? "
אמר ונעץ בי מבט קשה .
זאת היתה שאלה קשה , שהתשובה האמיתית שלה היתה אני איאלץ לכלוא אותך .
ניסיתי לנסח את זה בצורה מרוככת .
" למען האמת , אני חושש מאוד למצב בריאותך , וחובתי להגן עליך .
יש לנו סמכות לאשפז אותך בכפייה . "
" זה נשמע כמו איום , " הוא אמר ונחיריו התרחבו .
" לא הייתי מנסח את זה כך , " אמרתי בנימה מרגיעה .
" אני באמת חושב שהדרך הטובה ביותר , מכל מיני סיבות , היא שתהיה אצלנו .
אשתך סיפרה לי שמצאה אותך עם אקדח היום אחר הצהריים , וזה מדאיג אותי מאוד . "
קיוויתי שהעובדה שהזכרתי את האקדח תחלץ ממנו את האמת על מה שחשב באותו חדר , אבל הוא לא הגיב ישירות .
ראשו צנח עד שנתלה ברפיון בין כתפיו .
הוא נאנח , הרצון למאבק נטש אותו .
" אני חייב לדבר עם נורה , " אמר .
עשר דקות אחר כך נחתמה העסקה , ואני שוחחתי בטלפון עם האחות האחראית ביורק מזרח .
לא שלחנו מטופלים מחדר המיון עם דוח מלא , אלא רק עם תמצית האבחנה הראשונית לגבי מצבם הנפשי :
מסוכן לעצמו , מסוכן לאחרים , אינו מסוגל לדאוג לעצמו —  הסיבה לכך שאנחנו מאשפזים אותם במחלקה סגורה ולא שולחים אותם לדרכם עם כמה גלולות ועם תור למרפאות חוץ .
כאשר יוקצו להם רופא מומחה ורופא מתמחה הם ייבדקו שוב .
תפקידי כמעט הסתיים .
" אני מאשפז גבר בן חמישים ושמונה עם אבחנה מבדלת של הפרעת הסתגלות מלווה בחרדה ובדיכאון קשה , " אמרתי , וציינתי בקצרה את התסמינים והתופעות של הארי .
" יש לו אישה תומכת והיא תבקר מחר . "
כשיצאתי ראיתי את פיט דוחף את הארי בכיסא גלגלים בכיוון המעליות ואת נורה מביטה בהם עד היעלמם .
כל מי שאשפזנו הועלה למחלקה כך , כשכל הרשומות שלו מונחות על ברכיו , כדי להקשות עליו להימלט בדרך .
חשבתי שלא אשוב לראות אותו .

חברות מעטות " שינו את העולם " , פשוטו כמשמעו .
בין החברות שעשו זאת אפשר למנות את חברת קוֹלבּרוּקדייל , וסטרן יוניון , יוניון פסיפיק וסנטרל פסיפיק , בֶּל , פורד , דוּפונט , סירל ומיקרוסופט ; ורק חלק מאותן חברות עשו זאת בזכות מוצר שהוא פרי המצאתן .
חברות רבות אחרות , דוגמת איסטמן קודאק , איקאה , אפל וגוגל שיפרו המצאה , שירות או מוצר קיימים , פתחו שווקים חדשים , שינו את ההתנהגות האנושית ויצרו " קהילות " .
בין " החברות " ששינו את העולם , אילו היו חברות באמת , אפשר היה למנות את שבט הגלגל ( תחבורה , מסופוטמיה , 4000 לפנה"ס ) , פרעה בע"מ ( תשתיות , מצרים , 3000 לפנה"ס ) , האורקל מדלפי ושות' ( מערכות מידע שגוי , יוון , 500 לפנה"ס ) , יוהאן גוטנברג בע"מ ( דפוס , גרמניה , 1455 ) , לוֹמבַּרד בע"מ ( בנקאות , איטליה , 1100 ) , פרויקט מנהטן בע"מ ( אנרגיה גרעינית , ארצות הברית , 1943 ) , נאס"א בע"מ ( מסעות חלל ותגליות , ארצות הברית , 1958 ) ודֶר מאוּאר [ חומת ברלי ] בע"מ ( תשתיות , גרמניה , 1961 –  1989 ) .
חברות נוספות ששינו את העולם ומוזכרות בספר זה בקצרה , או שאינן מוזכרות בו כלל , הן חברת הים הדרומי ( קרן ההשקעות הממונפות שקריסתה הביאה את תגובת הנגד הרגולטורית הראשונה ) , רמינגטון ( מכונות כתיבה ) , Consolidated Edison ( נורת הליבון ) , וסטינגהאוס ( מקררים ) , תאגיד השידור הבריטי ( BBC ) , מעבדות בֶּל ( הטרנזיסטור ) , בָּאייר ( אספירין ) , היוּלֶט־פקארד ( ראשיתו של עמק הסיליקון ) , מקדונלד'ס ( מזון מהיר ) ואמזון ( סחר מקוון ) .
כל החברות האלה - ורבות אחרות - משנות את העולם באמצעות החדשנות , הפיתוחים הטכנולוגיים ויכולות השיווק המאפיינים אותן .
בבחירת החברות ביקשתי פיזור גיאוגרפי נרחב ולעתים גם פרובוקטיביוּת .
כך , למשל , העדפתי לכלול את חברת קינג קאלן , שהקימה את המרכול הראשון בעולם , ולא את ווֹל־מארט , מאחר שהשפעה חזקה מגודל .
" החברה " , במשמעותה המקורית , נועדה לשרת את רווחת הציבור .
ה"תאגידים " שקמו מהמאה התשע־עשרה , שגשגו כתוצאה מיכולות ייצור המוני והפצה המונית .
התאגידים אימצו את הקשרים והעסקאות שהתבצעו קודם לכן בשוק והפנימו אותם אל תוך שיטות הניהול שלהם :
כעת הן יצרו את השוק .
תאגידים אלה השתנו בעזרת חדשנות והמצאות .
עם זאת , לא התאגידים הם שהמציאו את ספינות הקיטור , את מסילות הברזל , את הטלגרף , את מנוע הבעירה הפנימית או את המטוס ; הם ניצלו את ההמצאות האלה לצורכיהם .
תוך כדי כך השתנה סדר העדיפויות :
לא עוד טובת הכלל , אלא עושרם האישי של בעליהם הפרטיים ; כך הלכו והתרחקו התאגידים מהממשלות שאפשרו את היווצרותם .
רבים מאמינים שעידן ה"קפיטליזם הניהולי " עומד להסתיים .
התאגיד , המונע בידי מנהלים , מיזוגים ובעלי מניות , רומס את החברה שהיא מנוע הצמיחה של היזמים .
אנשים מתקוממים .
החברות נעשות קטנות יותר , ועסקים מתפצלים .
יש תזוזות בין המרכז לבין השוליים .
ואולם בה בעת , השינויים שהחברות משקפות ומגלמות גדולים , ואולי אף גדולים מבעבר .
החברה שמשנה את העולם הולכת וקטנה בדרכים רבות ; עם זאת , כוחה לבנות את העולם ולהרוס אותו רב מאי פעם .
זאת ועוד , כוח המשיכה של ההצלחה מבוסס תמיד על תנועה מהשוליים למרכז .
לכן , מה שמתחיל במרד של יחידים בסדר הקיים מסתיים תמיד בשמרנות חדשה .
בעולם שכזה , אדם יוצא בטויוטה שלו לעבודתו בג'ונסון את ג'ונסון , ואשתו מתכנתת את האייפּוד שלה , נועלת את נעלי הנייקי ויוצאת לרוץ בדרכה אל בודי שופּ , ותוהה אם זכרה ליטול את הגלול ה .
עם שובה הביתה , היא מתחברת לרשת מהמחשב הנייד של אפל , נכנסת לאתר MSN , מחפשת דבר־ מה בגוגל ומוכרת באיבֵּיי מחרוזות זכוכית שהיא מכינה בעצמה .
אחיה , חייל בעיראק , עוטה על עצמו אפוד עשוי קֶוולאר וצופה באל ג'זירה .
הוא מוציא תמונת קודאק של חברתו , והטלפון הנייד שלו , מתוצרת נוקיה , מצלצל .
אחר כך יעברו תמונות מהקרב שבו הוא מעורב באמצעות לוויין וישודרו ב־ CNN .
חי או מת , יש להניח שכך תשמע אחותו על הקרב , ואיתה העולם כולו .
מאחורי כל החברות האלה עדיין נמצאים , ויימצאו תמיד , היזמים :
ה"חלוצים " , שבמילותיו של ג'יימס אלרוֹי פלֶקר , " הולכים רחוק קצת יותר ...
מעבר להר הכחול האחרון . "
השאלה מה עושה אדם ליזם ראויה לספר נפרד :
גנטיקה , הסביבה שבה נולד וגדל , הטבע , הטיפוח , הכורח , זרות , עקירה , מלחמה , אסתמה , ביגמיה , דיסלקציה , שובבות , צירוף מקרים ומזל - כל אלה ממלאים תפקיד .
מדובר בהקשרים רבים ושונים , לעתים בלתי סבירים בעליל , המחברים בין תומס קוק , יוליוס דה רויטר , ביל בואינג , וולט דיסני , מסארוּ איבּוּקה , אקיוֹ מוֹריטה , אניטה רודיק , ביל גייטס , לארי פייג' או סרגיי ברין .
הניסיון לשמר את חזונו של המייסד עלול להיות מסוכן ממש כמו אובדן החזון , כפי שגילה אלן ליין .
לוּ פלאט מבואינג ציין שבניגוד להיולט־פקארד , החברה הקודמת שלו , לבואינג אין עוד תרבות אתית המבוססת על ערכים אלא " מדיניות אתיקה " .
חברה יכולה להחזיק בתרבות ערכית מבוססת , לאבד אותה ולשוב ולמצוא אותה .
חברה עשויה להתמודד עם אובדן המייסד , או לאבד את המייסד אך לשמר את חזונו לתועלתה , אפילו לנצח , כפי שקרה לג'ונסון את ג'ונסון .
ערכן של חברות והערכתן העצמית כרוכים לבלי התר בערכו של המוצר שהן מייצרות .
יש אייקונים המייצגים התחלה צנועה ונחושה שקל להזדהות איתה , דוגמת לוי שטראוס והסחורה שנשא על גבי סוסו בשדות הזהב של קליפורניה , ביתן הסירות של ביל בואינג , הסככה של אינגוואר קמפראד , חנות הכולבו הנטושה של סוני , המוסך של אניטה רודיק והחדר במעונות הסטודנטים של לארי פייג' .
אם הודו וסין יצליחו לשנות את העולם במאה העשרים ואחת , הן לא יעשו זאת תוך שימוש במודל האמריקני שנוסד במאות התשע־עשרה והעשרים .
הודו וסין מסתמכות על העברת טכנולוגיות מהמערב אליהן ועל אספקת טובין ושירותים למערב ; פעילות שחלק גדול ממנה מסתמך על הון מערבי שמחפש רווחים לטווח קצר .
החברה המשנה את העולם תזדקק למקבילות של " ייצור רזה " , של חלונות או של אייפוד , כדי להצליח בכוחות עצמה .
המצאות , מזל וצירופי מקרים - וגם הפרעות - הם המפתח לשינוי העולם .
החברה המוחזקת בשותפות וממשיכות דרכה , התאגיד האמריקני והחברה הבריטית בערבון מוגבל , ה־ ( AG ) Aktiengesellschaft הגרמנית , ה־ ( SA ) Societe Anonyme הצרפתית וה־ Kabushiki Geisha היפנית הם הם הפתחים המובילים אל המים הטובים בבאר הסוערת של הקפיטליזם .
את החברות המוצגות בספר בחרתי מתוך רשימה ארוכה של חברות , שעוררה ויכוחים רבים בין ידידים .
דבר אחד בטוח :
כל אחת מהחברות שינתה את העולם ושיקפה שינויים שחלו בעולם בתקופתה , בהצלחתה או בכישלונה , וכולן עשו זאת בדרכים מרחיקות לכת , ולעתים בלתי צפויות.וכולן עשו זאת בדרכים מרחיקות לכת , ולעתים בלתי צפויות .
הקדמה למהדורה העברית
בשנת 1982 יצא לאקרנים סרט המדע הבדיוני " בלייד ראנר " , הנחשב עד היום לאחד מסרטי הקולנוע הטובים בהיסטוריה .
בין השאר הצליחו הבימאי רידלי סקוט וצוותו ליצור לוס אנג'לס עתידית , שונה לחלוטין ומוכרת בו בזמן .
אחד מסמלי העתיד - שבינתיים הגיע - היה הפרסומות האין סופיות שמילאו את העיר .
ומכיוון שהיה מדובר בעתיד רחוק , נבחרו לשלטי הפרסומת האלה חברות ענק מובילות טכנולוגיות , נערצות על חדשנותן ועל ניהולן , שהיה ברור לחלוטין שיתקיימו בכל עתיד אפשרי :
חברת התעופה פּאן אמריקן שלטה בשחקים ; קוויזינארט ייצרה את מעבדי המזון המעולים ביותר ; אר־סי־איי שלטה בשוק מכשירי הטלוויזיה , הרדיו ושאר מוצרי האלקטרוניקה ; אטארי היתה סמל לחדשנות בתחום משחקי המחשב ( המחשב עצמו היה מוצר חדש ) ; בֶּל היתה מונופול בתחום הטלפוניה .
כולן נעלמו או ירדו מגדולתן שנים ספורות לאחר שיצא הסרט לאקרנים .
עולם העסקים דרוויניסטי ופרנואידי ולא תמיד הטובים מנצחים בו .
אין הכוונה רק לבני האדם הטובים , אלא למוצרים הטובים , המבריקים , החדשניים באמת :
לעתים החדשנות מקדימה את זמנה ; לעתים - כפי שמוכיח מקרה גוגל - משתלט על השוק מוצר שהגיע מאוחר יותר ; ולעתים - כפי שגילתה אפל , כשמיקרוסופט השתלטה על שוק מערכות ההפעלה למחשב - מוצר טוב פחות משתלט על השוק .
כל מי שנמצא ברגע מסוים למעלה משוכנע שכישרונו הוא הסיבה לכך , ועל כן הוא ראוי למשכורות ענק ולבונוסים , וגם שהמצב הקיים יישאר לנצח ; אלא שבגלגל הענק של העולם , עסקים , חברות ובני אדם עולים ויורדים .
ספר זה עוסק בחברות .
כשאנו חושבים על האישים ששינו את ההיסטוריה ואת חיינו , אנו חושבים על מלכים ונשיאים , על נביאי דת ומצביאים , על מלחינים , סופרים ומדענים .
משום מה יזמים ומייסדי חברות לא נכללים ברשימה כלל או מדורגים במקום נמוך בה .
אבל בטווח הארוך הם משפיעים יותר מרבים אחרים .
האנשים המתוארים בספר הם עקשנים ושאפתנים , וחלקם רודפי בצע - אבל המורשת שלהם העשירה את העולם .
העולם ספקן כיום כלפי מדינאים ואנשי צבא , אפילו כלפי מדענים ואנשי רוח , בוודאי כלפי אנשי עסקים .
אבל היזמים , שמפלסים דרך קדימה בלי להתחשב בדעת הקהל ובעצת אנשי המיתוג והשיווק , והממציאים , המקימים חברות שיוצרות מוצר שנדמה לנו תחילה כמותרות , ובהמשך אנו לא מבינים כיצד הסתדרנו בלעדיו - אנשים אלה זוכים להערצה כלל־עולמית , בכל חברה ובכל תרבות .
ספר זה הוא החמישי בסדרת " משני עולם " .
לחברות שבחר ג'ונתן הוספנו חברות ישראליות וכן חברה בין־לאומית אחת :
פייסבוק , שכן עולם היזמות והעסקים הוא הדינמי בעולם , ועברו כמה שנים מאז נכתב הספר והחברה האחרונה בו היתה גוגל .
החברות הישראליות בספר לא שינו את העולם , אך הן שינו את ישראל .
כולן חברות ישראליות מאוד במובנים שונים :
הכשרת הישוב נולדה ישירות מהקונגרס הציוני , ומטרתה - כפי שעולה בבירור משמה - להכשיר את ארץ ישראל למדינה שבדרך , לקנות אדמות , לבנות מולדת .
בנק לאומי לישראל קם גם הוא כזרוע כלכלית של החזון הציוני מייסודו של הרצל .
לאחר שנפגש עם אילי הממון היהודים היה ברור להרצל שהם לא יתגייסו להקמת המולדת - ושאם יתגייסו , ירצו לשלוט בכל הנעשה בכספם .
על כן הוחלט להקים בנק שמניותיו יוחזקו בידי העם היהודי , בנק שישקיע בפרויקטים לאומיים ולא יחפש את שורת הרווח לבדה .
התעשיות הביטחוניות - תע"ש , רפא"ל והתעשייה האווירית - קמו כזרוע המגן של המדינה הצעירה ובעצם עוד טרם הקמתה .
ראשית החברות האלה היא בבתי מלאכה מאולתרים בשכונות מגורים , שבהם הורכבו רימונים ופצצות למלחמת העצמאות , ובהאנגר לתיקון מטוסי בוכנה .
מי יכול היה לחזות אז שישראל תשגר לוויין לחלל ?
בדיחה ישנה שואלת איך ניתן להרוויח מיליונים בישראל , ומשיבה - צריך להשקיע מיליארדים .
אך מאז השתנו הזמנים , ישראל השתנתה .
בעשורים הראשונים למדינה היה הביטחון בראש מעייניהם של יזמים ותעשיינים , ואילו בעשורים האחרונים קמות בישראל חברות שמובילות את העולם .
סיפור האגדה של מיראביליס , שפיתחה את תוכנת המסרים המידיים ICQ - הפייסבוק של זמנה - הסעיר את הדמיון של מיליונים בישראל ובעולם .
הזמן בין המצאה להמצאה , בין טכנולוגיה לטכנולוגיה המחליפה אותה , נמדד עתה בשנים בודדות .
כמו חברות ישראליות מודרניות רבות נולדה צ'ק פוינט במפגש של צעירים יצירתיים ביחידת המודיעין 8200 .
הם רצו להקים חברה שיהיה כיף לעבוד בה ושמחזורה יהיה כשלושה מיליון דולר בשנה .
היום המייסדים הם מיליארדרים , וצ'ק פוינט מובילה בעולם בתחום אבטחת המידע .
טבע היא אחת מחברות הענק של העולם כיום , חברה גלובלית המתנהלת באותה טבעיות בוול סטריט , במעבדות במכון ויצמן ובמפעל המשוכלל להפליא בהר חוצבים שבירושלים .
ובכל זאת ראשיתה בסיפור ישראלי מאין כמותו - משפחת סלומון שתולדותיה שזורים בתולדות היישוב , העלייה מגרמניה והמנכ"ל יוצא הקיבוץ .
חברת נטפים היא סיפור החלום הישראלי במיטבו :
מהנדס מים בעל רעיון חדשני פוגש בקיבוץ המוכן להשקיע , והתוצאה היא חברה שתוצרתה מסייעת לחקלאות בעולם כולו וגורמת למדבר לפרוח - פשוטו כמשמעו .
חברת העובדים היא סיפור הניסיון הישראלי למצוא את שביל הזהב בין קפיטליזם לסוציאליזם , להקים חברה בשני מובני המילה - חברה עסקית וחברה של בני אדם , גוף הנותן תעסוקה לעובד , מקים לו בית , מספק את כל צרכיו ומגן עליו .
המתח הפנימי הזה לא החזיק מעמד והתרסק לבסוף , אבל גם החברות בסרט " בלייד ראנר " התרסקו ונפלו , והן ביקשו רק להרוויח , בלי להקים חברה צודקת .
מי יהיו החברות הגדולות הבאות ומה תהיה הטכנולוגיה הבאה שתכבוש את העולם ?
אין לנו מושג .
אולי המכונית החשמלית , אולי נאנו־רובוטיקה , אולי חברת תעופה לחלל .
חברות כאלה כבר פועלות .
סביר יותר שתהיה זו חברה שברגעים אלה איננו מכירים כלל .
אם פעם היינו יכולים לומר בוודאות רבה שמייסדי החברה יהיו צעירים אמריקנים - היום סביר מאוד שהם יהיו הודים , סינים - או ישראלים .

אף־על־פי־כן , לאיש הנרדף ההולך כאן , רְדוּף צעדיו שלו , לאיש הארור הזה , רוצח אחיו , היתה התחלה טובה מזו של רוב האנשים .
שתעיד על כך אמו , שפעמים כה רבות מצאה אותו יושב על הקרקע הלחה בגינה , מביט בשתיל קטן אשר נטעו לא מכבר , מחכה לראות אותו צומח .
הוא היה בן ארבע או חמש , ורצה לראות את העצים צומחים .
והיא , שדמיונה היה ככל הנראה עוד פורה משל בנה , הסבירה שהעצים ביישניים מאוד , הם צומחים רק כאשר איננו מביטים בהם , כי כשאנחנו מסתכלים , הם מתביישים , אמרה לו יום אחד .
קין שתק כמה רגעים , שקע במחשבות , אבל מיד ענה , אז אל תסתכלי , אמא , כי ממני הם לא מתביישים , הם רגילים .
אמו , שכבר תיארה לעצמה מה יקרה עוד מעט , הסיטה את מבטה , ומיד נשמע קולו של הבן בתרועת ניצחון , בדיוק הרגע הוא צמח , בדיוק הרגע הוא צמח , את רואה , אמרתי לָך לא להסתכל .
בלילה ההוא , כשאדם חזר מהעבודה , צחקה חווה וסיפרה לו מה קרה , ובעלה ענה , הילד הזה יגיע רחוק .
אולי היה מגיע , אלמלא נקרה אלוהים בדרכו .
מכל מקום , הוא כבר הרחיק לכת למדי , אם כי לא במשמעות שאביו ניבא לו .
גורר רגליים מרוב עייפות הוא מתקדם באזור שומם , שאין בו אפילו חורבה בטווח־ראייה , או כל סימן חיים אחר , רק שְׁממה מַשרה תחושת תלישות , שהחריפו השמיים הנמוכים ומטר סוחף ממשמש־ובא .
לא יהיה לו מקום שיוכל לחסות בו , אלא מתחת לאיזה עץ , מהמעטים שצמרותיהם הזדקרו מעל לאופק הקרוב ככל שהתקדם לאטו .
הענפים , שרובם היו כמעט נטולי עלים , לא הבטיחו הגנה ראויה־לשמה .
ואז , כשירדו הטיפות הראשונות , הבחין קין שכותונתו מוכתמת בדם .
חשב שאולי ייעלם הכתם בגשם , אבל מיד הבין שלא , שמוטב להסתיר אותו בעפר , איש לא יוכל לחשוד במה שנמצא מתחתיו , בעיקר משום שרבים מן האנשים באזור הסתובבו בכותונות מלוכלכות , זרועות כתמים .
גשם חזק התחיל לרדת , ובתוך זמן קצר היתה הכותונת ספוגה , לא ניכר שריד מכתם הדם , וחוץ מזה , אם ישאלו אותו , יוכל תמיד לומר שזה דם של טלה .
כן , אמר קין בקול רם , אבל הבל לא היה טלה , הוא היה אחי , ואני הרגתי אותו .
ברגע ההוא לא זכר שאמר לאלוהים ששניהם אשמים בפשע , אבל עד מהרה סייע לו הזיכרון , ולכן הוסיף , אם אלוהים הוא באמת , לפי מה שאומרים , יודע הכל ויכול הכל , כי אז הוא היה מעלים משם את לחי החמור , אני לא הייתי הורג את הבל , ועכשיו יכולנו שנינו לעמוד בפתח הבית ולראות את הגשם יורד , והבל היה מודה שבאמת אלוהים עשה רע בכך שלא קיבל את הדבר היחיד שהיה לי להציע לו , את הזרעים ואת השיבולים שנולדו מעמלי ומזעת אַפַּי , והוא עדיין היה חי , ואנחנו היינו חברים כמו שהיינו תמיד .
לבכות על חלב שנשפך לא כל־כך מיותר , בניגוד למה שאומרים , אפשר ללמוד מכך משהו , כי מודגם לנו הממד האמיתי של האיוולת שיש במעשים מסוימים של בני־האדם , שכן אם החלב נשפך , הוא שפוך , ואין לך אלא לנגב אותו , אך אם הבל מת כתוצאה מהריגה נפשעת , הסיבה לכך היא שמישהו נטל את חייו .
לשקוע בהרהורים בעוד גשם יורד עלינו ודאי אינו הדבר הנוח ביותר בעולם , ואולי משום כך פסק הגשם בבת־אחת , כדי שקין יוכל לחשוב כאוות־נפשו , לעקוב בחופשיות אחר חוט המחשבה שלו ולראות לאן יוביל אותו .
אבל לא הוא ולא אנחנו לא נדע לעולם לאן , שכן התגלותה הפתאומית של בקתה , שצצה יש־מאין , הסיחה את דעתו מהגיגיו ומתלאותיו .
מאחורי הבית היו סימנים לעיבוד אדמה , אבל היה ברור שיושביו נטשו אותו לפני זמן רב , ואולי בעצם לא לפני זמן רב מאוד , אם נביא בחשבון את החולשה היסודית ואת הלכידות הרעועה של החומרים שמהם נבנו בתי המגורים הצנועים האלה , אשר נדרשו בהם תיקונים תדירים כדי שלא יתמוטטו בתוך עונה אחת בלבד .
בהיעדר יד דואגת , יתקשה הבית לעמוד בפני פעילותם המאכלת של פגעי מזג־האוויר , בעיקר של הגשם הנספג בלבני הבוץ , ושל הרוח המשייפת את הקירות כאילו היא מצוּפָּה בנייר־זכוכית גס .
כמה מהקירות הפנימיים קרסו , התקרה התמוטטה ברובה , ושרדה רק פינה אחת מוגנת יחסית , ובה צנח ההלך המותש שלנו .
בקושי עמד על רגליו , לא רק בגלל ההליכה הממושכת , אלא גם משום שהרעב החל להציק לו .
היום כמעט הגיע לקצו , בתוך זמן קצר יהיה לילה .
אני אשאר כאן , אמר קין בקול רם , כהרגלו , כאילו הוא צריך להרגיע את עצמו , הוא , שאיש אינו מאיים עליו ברגע זה , וקרוב לוודאי שאפילו אלוהים־עצמו אינו יודע היכן הוא .
אף־על־פי שמזג־האוויר לא היה קר מדי , העבירה בו צמרמורות הכותונת הרטובה , הדבוקה לעור .
הוא חשב שאם יפשוט אותה , יהרוג שתי ציפורים במכה אחת , ראשית , מפני שתיפסק הצינה , ושנית , מפני שהכותונת , מאחר שהיא מאריג דק יחסית , תתייבש בתוך זמן קצר .
כך עשה , ומיד השתפרה הרגשתו .
אומנם לא טוב היה בעיניו לראות את עצמו ערום כפי שבא לעולם , אבל הוא היה לבדו , בלי עדים , בלי מישהו שיוכל לגעת בו .
המחשבה הזאת העבירה בו צמרמורת חדשה , אבל שונה , לא זו שנבעה ישירות ממגע הכותונת הרטובה , אלא מין רטט באזור איבר־המין , תפיחה קלה , שנעלמה כהרף־עין , כאילו הביכה את עצמה .
קין ידע מה זה , אבל למרות עלומיו לא הקדיש לדבר תשומת־לב , או פשוט פחד שצפונה בו רעה יותר מטובה .
הוא הצטנף בפינתו , הצמיד את ברכיו לחזה , וכך נרדם .
צינת השחר העירה אותו .
הוא שלח את ידו למשש את הכותונת , חש שעדיין נותרה בה לחות , ואף־על־פי־כן החליט ללבוש אותה , היא תתייבש על הגוף .
לא היו לו חלומות , גם לא סיוטים , הוא יָשַׁן כפי שמניחים שאבן ישֵׁנה , בלי מצפון , בלי אחריות , בלי אשמה , אלא שמלותיו הראשונות , עם אור ראשון , היו , הרגתי את אחי .
אילו היו הזמנים אחרים , אולי היה בוכה , אולי היה נואש , אולי היה מכה באגרופים בחזהו ובראשו , אבל מאחר שהדברים הם כפי שהם , ולמעשה העולם זה עתה נחנך , עדיין חסרות לנו מלים רבות בשביל שנתחיל לנסות לומר מי אנחנו , ולא תמיד אנו מוצאים את אלו שמיטיבות להסביר , ולפיכך הסתפק קין בחזרה על המלים שכבר אמר , עד שחדלו להביע משמעות והיו רק סדרה של צלילים חסרי־קשר , מלמולים חסרי־פשר .
ואז קלט שבסופו של דבר חלם , לא בדיוק חלום , אלא ראה תמונה , של עצמו , חוזר הביתה ופוגש בפתח את אחיו שמחכה לו .
כך יזכור אותו כל חייו , כאילו השלים עם פשעו ואינו חש עוד צורך לסבול מחרטה .

המועמד מבוהל עד מוות .
הוא עוטה שריון מגוּנָר אֵיֶה , החנות הוותיקה לבגדי גברים :
חליפה של ארמֶנְגילְדוֹ זֶנְיֶה , חולצה בעבודת יד של בּוֹרֶלִי
ועניבה בצבע בורדו ועליה דוגמה של תאי זרע ,
ניחשתי שהיא מתוצרת צֶ'רוּטי 1881 .
אבל לגבי הנעליים הייתי בטוח :
עבודת יד של פֶרָגָמוֹ .
לי עצמי היה זוג כזה .
לפי המסמכים שלפני , המועמד מצויד בדיפלומה
מבית הספר הגבוה למסחר בברגן עם ממוצע ציונים
של 80 , קדנציה מטעם מפלגת הימין בפרלמנט הנורווגי ,
הסְטוּרְטִינְג , וסיפור הצלחה בן ארבע שנים כמנהל
של חברת תעשייה נורווגית בסדר גודל בינוני .
ואף על פי כן , יֶרֶמָיָאס לָנדֶר מבוהל עד מוות .
שפתו העליונה היתה רטובה מזיעה .
הוא הרים את כוס המים שהמזכירה שלי
הניחה בינינו על השולחן הנמוך .
" הייתי רוצה ... "
אמרתי , חייכתי .
לא את החיוך הפתוח וגלוי הלב המזמין זר גמור לביתך
וגורם לו להרגיש רצוי , לא את החיוך הלא – רציני .
אלא את החיוך המנומס , החם – למחצה שלפי הספרות המקצועית
מעיד על מקצועיותו של המראיין , האובייקטיביות
שלו וגישתו האנליטית .
חוסר המעורבות הרגשית של המראיין הוא – הוא
שגורם למועמד לסמוך על הגינותו .
ולפיכך יידרש גם המועמד ־ לפי הספרות המקצועית ־
למסור מידע יותר מפוכח ואובייקטיבי מאחר שניתנה לו תחושה שהעמדת פנים תתגלה ,
הגזמות ייחשפו ומשחקי טקטיקה יגררו עונש .
אבל אני לא מחייך ככה בגלל הספרות מקצועית .
אני שם זין על הספרות המקצועית ,
זאת ערימה מגובבת של שטויות שקיבלה אישור רשמי ,
ואילו כל מה שאני צריך הוא דגם החקירה בן תשעת השלבים
של אינְבַּאוּ , רֵייד ובָּאקלי .
לא , אני לא חייך מפני שאני כזה :
מקצועי , אנליטי ומשוחרר ממעורבות רגשית .
אני צייד ראשים .
זה לא קשה במיוחד .
אבל בתחום הזה אני המלך .
" הייתי רוצה , " חזרתי ואמרתי .
" להמשיך ולשמוע ממך גם קצת על החיים שלך מחוץ לעבודה . "
" יש כאלה ? "
צחוקו היה גבוה בטון וחצי
מכפי שצריך היה להיות .
דרך אגב , כשאתה מספר מה שנקרא בדיחה יבשה
בזמן ראיון עבודה , לא כדאי לצחוק ממנה בעצמך
וגם לנעוץ מבט בשומע כדי לראות אם הבין .
" אני מקווה שכן , " אמרתי , והצחוק שלו נהפך לכחכוח .
" אני חושב שהנהלת החברה הזאת שמה דגש על כך
שלבוס החדש שלהם יהיו חיים מאוזנים .
הם מחפשים מישהו שיישאר בתפקיד כמה שנים טובות ,
טיפוס של רץ למרחקים ארוכים שיודע
להתמודד בתבונה עם השלבים השונים במרוץ שלו .
לא אחד שיישחק אחרי ארבע שנים . "
יֶרֶמָיָאס לָנדֶר הנהן ובלע עוד לגימה גדולה של מים .
ככל הנראה היה גבוה ממני בארבעה – עשר סנטימטרים
ומבוגר ממני בשלוש שנים .
כלומר בן שלושים ושמונה .
קצת צעיר בשביל התפקיד .
והוא ידע זאת , לכן צבע את שיער הצְדָעַיִם שלו
באפור כמעט בלתי – נראה .
כבר ראיתי דברים כאלה .
כבר ראיתי הכול .
ראיתי את המועמד שסבל מהזעה בידיים
מסתיר סיד בכיס הז'קט הימני , ולוחץ את ידי
בלחיצת היד היבשה והלבנה ביותר .
גרונו של לנדר פלט צליל גרגור בלתי רצוני .
רשמתי על גבי מדריך הראיון :
בעל מוטיביציה .
מונע על ידי הרצון למצוא פתרונות .
" אז אתה גר כאן באוסלו ? "
שאלתי .
הוא הנהן .
" בסְקֵייֶן . "
" ונשוי ל ... "
דיפדפתי במסמכים שלו
ולבשתי את הארשת המרוגזת ,
שגורמת למתמודדים להבין שאני מצפה מהם ליטול יוזמה .
" קָמילָה .
אנחנו נשואים עשר שנים .
שני ילדים .
הם כבר הולכים לבית ספר . "
" ואיך היית מאפיין את הנישואים ? "
שאלתי בלי להרים את מבטי .
נתתי לו שתי שניות ארוכות והמשכתי
לפני שהספיק להתעשת ולענות :
" אתה חושב
שאתם עדיין נשואים אחרי שש שנים שבהן בילית
שני שלישים מזמן הערות שלך בעבודה ? "
הרמתי את עיני .
מבטו היה מבולבל כצפוי .
לא הייתי עקבי .
חיים מאוזנים .
דרישה לביצועים .
זה לא מתחבר .
חלפו ארבע שניות בטרם השיב .
שזה לפחות שנייה אחת יותר מדי :
" אני מקווה שכן . "
חיוך מיומן , בטוח בעצמו .
אבל לא מיומן דיו .
לא בשבילי .
הוא הטה את מילותי נגדי והייתי רושם זאת כיתרון
לו היתה כאן אירוניה מכוונת .
למרבה הצער , במקרה הזה זה היה רק חיקוי לא – מודע
של מילותיו של גבר הנתפס בעיניו כבעל מעמד גבוה משלו .
דימוי עצמי נמוך , רשמתי .
והוא " קיווה " , הוא לא ידע , לא ביטא כל חזון ,
לא קרא בכדור הבדולח , לא הראה שהוא מבין
שדרישת המינימום מכל מנהל היא היכולת
לתת רושם שהוא בעל חוש שישי .
לא יודע לאלתר .
לא יודע לנווט במצבים של תוהו ובוהו .
" היא עובדת ? "
" כן , במשרד עורכי דין במרכז העיר . "
" תשע עד ארבע כל יום ? "
" כן . "
" ומי נשאר בבית אם אחד מהילדים חולה ? "
" היא .
אבל למרבה המזל ניקלָס ואָנְדֶרְס רק לעתים רחוקות ... "
" אז אין לכם עוזרת בית או מישהו שנמצא בבית בשעות היום ? "
הוא היסס כפי שמועמדים מהססים
כשאינם בטוחים איזו תשובה תועיל להם .
אף על פי כן , למרבה האכזבה הם משקרים
רק לעתים נדירות .
יֶרֶמָיָאס לָנדֶר הניד בראשו .
" אתה נראה כמו מישהו ששומר על כושר , לנדר . "
" כן , אני מתאמן בקביעות . "
שום היסוס הפעם .
כולם יודעים שחברות
רוצות מנהלים בכירים שלא חוטפים התקף לב
בעלייה הראשונה .
" ריצה וסקי קרוס – קאנטרי , אולי ? "
" כן , כמובן .
כל המשפחה אוהבת לעשות סקי בחיק הטבע .
ויש לנו בקתת נופש בנוּרֶפְיֶל . "
" הבנתי .
ובטח גם כלב . "
הוא הניד בראשו .
" לא ?
אלרגיה ? "
טלטול נמרץ בראש .
אני רושם :
נראה שחסר חוש הומור .
לבסוף התרווחתי בכיסא והצמדתי את קצות
אצבעותי אלה לאלה .
מחווה יהירה ומוגזמת , כמובן .
מה אני יכול להגיד ?
כזה אני .
" כמה היית אומר שווים המוניטין שלך , לנדר ?
ואיך אתה מבטח אותם ? "
הוא קימט את מצחו , שכבר היה מיוזע ,
והתאמץ להבין את דבריי .
שתי שניות , לבסוף אמר בהכנעה :
" מה זאת אומרת ? "
נאנחתי כאילו השאלה מובנת מאליה .
הבטתי סביבי כאילו אני מחפש אלגוריה פדגוגית שטרם עשיתי בה שימוש .
וכמו תמיד , מצאתי אותה על הקיר .
" אתה מתעניין באמנות , לנדר ? "
" קצת .
על כל פנים אשתי מתעניינת . "
" גם שלי .
אתה רואה את התמונה הזאת ? "
הצבעתי על " שרה מתפשטת " , תמונה מודפסת
על לָטֶקְס בגובה של יותר משני מטרים ובה נראית אישה
בחצאית ירוקה מרימה סוודר אדום
מעל ראשה בזרועות שלובות .
" מתנה מאשתי .
לאמן קוראים ג'וליאן אוֹפִּי והתמונה שווה רבע מיליון קרונות .
יש לך יצירת אמנות בטווח המחירים הזה ? "
" כן , האמת שכן . "
" מזל טוב .
אפשר לראות עליה כמה היא שווה ? "
" מי יודע . "
" כן , מי יודע .
התמונה שתלויה שם מורכבת מכמה קווים ,
ראשה של האישה הוא עיגול , אפס בלי פרצוף ,
והצבעים מונוטוניים וללא טקסטורה .
והיא גם נוצרה באמצעות מחשב ואפשר להדפיס
אותה במיליוני עותקים בלחיצת מקש אחת . "
" בחיי . "
" הדבר היחיד ־ ואני מתכוון באמת לדבר היחיד ־
שמעניק לתמונה ערך של רבע מיליון ,
הוא המוניטין של האמן .
השמועה על כך שהוא טוב , האמון של השוק בכך שהאיש גאון .
כי קשה לשים את האצבע על הגאוני ,
אי אפשר לדעת בוודאות .
ככה זה גם עם מנהלים , לנדר . "
" אני מבין .
מוניטין .
מדובר באמון שהמנהל מפיץ סביבו . "
רשמתי :
לא אידיוט .
" זהו בדיוק , " המשכתי .
" הכול תלוי במוניטין .
לא רק שכרו של המנהל , אלא אפילו
ערך החברה בבורסה .
איזה מין יצירת אמנות יש ברשותך , ובכמה היא מוערכת ? "
" זאת ליתוגרפיה של אדוורד מונק .
' סיכת הנוי' .
אני לא יודע את המחיר , אבל ... "
נופפתי בידי בקוצר רוח .
" בפעם האחרונה שהועמדה למכירה פומבית ,
מחירה היה בסביבות השלוש מאות וחמישים אלף , " אמר .
" ואיך אתם שומרים על דבר הערך הזה מפני גניבות ? "
" יש לנו מערכת אזעקה טובה בבית , " אמר .
" של טְרִיפּוֹלִיס .
כולם בשכונה משתמשים בחברה הזאת . "
" טריפוליס טובים , אבל יקרים , אני בעצמי לקוח שלהם , "
אמרתי .
" בערך שמונת אלפים בשנה .
כמה השקעת באבטחת המוניטין האישיים שלך ? "
" מה זאת אומרת ? "
" עשרים אלף ?
עשרת אלפים ?
פחות ? "
הוא משך בכתפיו .
" אפילו לא גרוש , " אמרתי .
" יש לך כאן קורות חיים וקריירה ששווים פי עשרה
מהתמונה שאתה מדבר עליה .
לשנה .
ואף על פי כן אף אחד לא שומר עליהם ,
אף אחד לא מטפל בהם .
משום שאתה חושב שזה לא הכרחי .
אתה חושב שבחברה שאתה מוביל
התוצאות שלך צריכות לדבר בעד עצמן , נכון ? "
לנדר לא השיב .
" תשמע , " אמרתי , רכנתי קדימה והנמכתי
את קולי כאילו אני עומד לחלוק עמו סוד .
" זה לא ככה .
תוצאות הן תמונות של אוֹפּי :
כמה ווים פשוטים בתוספת כמה אפסים בלי פרצוף .
תמונות הן כלום , מוניטין הם הכול .
וזה מה שיש לנו להציע . "
" מוניטין ? "
" אתה יושב כאן מולי כאחד מתוך שישה מועמדים
טובים לתפקיד ניהול בכיר .
אני לא חושב שתקבל אותו .
כי אין לך מוניטין מתאימים בשביל תפקיד כזה . "
פיו נפער כאילו ביקש למחות .
אבל מחאתו לא נשמעה .
הטלתי את עצמי לאחור בכיסא גבה המשענת ,
שהשמיע חריקה .
" אלוהים אדירים , בן אדם , אתה הגשת מועמדות
לתפקיד הזה !
היית צריך לבקש מאיש קש שיזרוק לנו מילה עליך ,
וכשהיינו יוצרים איתך קשר היית מעמיד פנים שלא ידעת על זה .
מנהל בכיר צריך לצוד , הוא לא צריך לבוא
כשהוא כבר ירוי ומבותר . "
ראיתי שלדברי היתה ההשפעה הרצויה .
הוא היה נסער למדי .
זה לא היה לפי מתכונת הראיון הרגילה ,
זה לא היה קוּטֶה , דיסְק או אחד מהשאלונים המטומטמים
וחסרי התועלת האחרים שהומצאו על ידי פסיכולוגים פחות
או יותר חירשים ומומחים למשאבי אנוש שהיו
נטולי משאבים בעצמם .
" אני מקווה שאשתך לא תתאכזב מדי כשתספר לה
את זה היום אחר הצהריים .
שלא קיבלת את משרת החלומות .
שגם השנה הקריירה שלך תהיה בהמתנה .
כמו בשנה שעברה ... "
הוא התפתל בכיסאו .
קלעתי בול .
כמובן .
כי זו משנתו של רוֹגֶר בראון בפעולה ;
רוגר בראון , שבימים אלה ממש כוכבו דורך
בשמי חברות ההשמה .
" בשנה ...
שעברה ? "
" כן , אני לא צודק ?
הגשת מועמדות לתפקיד המנהל
של חברת דֶנְיָה .
מיונז וממרח כבד , זה לא היית אתה ? "
" חשבתי שמידע כזה הוא חסוי , "
אמר יֶרֶמָיָאס לנדר בקול שקט וכנוע .
" והוא אכן חסוי .
התפקיד שלי הוא לסקור את השטח .
אז אני סוקר .
בשיטות שעומדות לרשותי .
טיפשי להגיש מועמדות לתפקידים שלא תקבל ,
בייחוד במעמד שלך , לנדר . "
" במעמד שלי ? "
" המסמכים שלך , הישגיך בעבודה , המבחנים והרושם האישי
שאתה עושה עלי אומרים לי שיש לך מה שצריך .
כל מה שחסר לך זה מוניטין .
ועמוד התווך בבניית מוניטין הוא אקסקלוסיביוּת .
הגשת מועמדות לתפקידים על ימין ועל שמאל
פוגמת באקסקלוסיביוּת .
אתה מנהל שלא מחפש אתגרים , אלא את האתגר .
את התפקיד האחד .
ואותו יגישו לך .
על מגש כסף . "
" באמת ? "
אמר והשתדל לעטות שוב את החיוך הנלבב והעקום .
כבר לא היתה לו השפעה .
" אני רוצה שתעמוד לרשותנו .
אל תגיש מועמדויות נוספות .
כשסוכנויות השמה אחרות יתקשרו אליך
עם הצעות מפתות – לכאורה , תסרב .
תדבק בנו .
תהיה אקסקלוסיבי .
תן לנו לבנות לך מוניטין .
ולשמור עליהם .
תן לנו לעשות בשביל המוניטין שלך
מה שטריפוליס עושים בשביל הבית שלך .
בתוך שנתיים תבוא הביתה לאשתך
עם תפקיד בכיר יותר מזה שאנחנו מדברים
עליו עכשיו .
וזאת הבטחה . "
יֶרֶמָיָאס לנדר העביר את אצבעו ואגודלו
על עצמות הלסת שלו , המגולחות למשעי .
" הממ .
זה לוקח אותי לכיוון אחר ממה שחשבתי . "
התבוסה הפכה אותו לרגוע יותר .
רכנתי לעברו .
פתחתי את זרועותי .
הרמתי את כפות הידיים .
חיפשתי את מבטו .
מחקרים הוכיחו ששבעים ושמונה אחוזים
מהרושם הראשוני בראיון מבוססים
על שפת הגוף ורק שמונה אחוז על התוכן .
השאר נוגע לבגדים , ריח פה ובתי השחי , למה שתלוי אצלך על הקירות .
לי היתה שפת גוף נפלאה .
וברגע זה היא ביטאה פתיחוּת ואמון .
סוף סוף הזמנתי אותו , סוף סוף הרגיש רצוי .
" תקשיב , לנדר .
יושב ראש הוועד המנהל
והכלכלן הראשי של הלקוח יבואו הנה מחר
לפגוש את אחד המועמדים .
אני רוצה שיפגשו גם אותך .
שעה שתים – עשרה , נוח לך ? "
" מצוין . "
הוא ענה בלי להעמיד פנים
שהוא צריך לבדוק ביומן .
מיד חיבבתי אותו יותר .
" אני רוצה שתקשיב טוב למה שיש להם
לומר ואחר כך תסביר בנימוס מדוע
אתה כבר לא מעוניין במשרה ,
תגיד שזה לא האתגר שאתה מחפש
ותאחל להם בהצלחה . "
יֶרֶמָיָאס לנדר הטה את ראשו הצדה .
" לסגת ככה , הם לא יראו זאת כחוסר רצינות מצדי ? "
" הם יראו זאת כשאפתנות , " אמרתי .
" אתה תיתפס כמי שמודע לערכו .
אדם ששירותיו אקסקלוסיביים .
וזאת התחלת הסיפור שלו אנחנו קוראים ... "
סובבתי את ידי באוויר .
הוא חייך :
" מוניטין ? "
" מוניטין .
אנחנו מסכימים ? "
" בתוך שנתיים . "
" אני מתחייב . "
" ואיך אתה יכול להתחייב על זה ? "
רשמתי .
חוזר מהר למתקפה .
" כי אני מתכוון להמליץ עליך
לאחד התפקידים שעליהם אני מדבר . "
" ואז מה ?
לא אתה המחליט . "
עצמתי את עיני למחצה .
זו הבעת פנים שמזכירה לאשתי , דיאנה ,
אריה עצלן , שליט שָׂבֵעַ .
זה מצא חן בעיני .
" ההמלצה שלי היא ההחלטה של הלקוח , לנדר . "
" מה זאת אומרת ? "
" בדיוק כפי שאתה לעולם לא תגיש יותר
מועמדות לתפקיד שאתה לא בטוח שתקבל ,
גם אני לעולם לא נתתי המלצה שהלקוח לא קיבל . "
" באמת ?
אף פעם ? "
" לא ככל הזכור לי .
אם אני לא בטוח במאת האחוזים שהלקוח
יקבל את המלצתי , אני לא ממליץ על אף אחד
ומעדיף שיעבירו את המשימה לידי אחד המתחרים .
גם אם יש לי שלושה מועמדים נהדרים
ואני בטוח בתשעים אחוזים . "
" למה ? "
חייכתי .
" התשובה מתחילה במ' .
וכל הקריירה שלי
מבוססת על זה . "
לנדר הניד בראשו וצחק .
" בְרַאוּן , אומרים שאתה טוב ,
שחבל על הזמן !
עכשיו אני מבין למה הם מתכוונים . "
חייכתי וקמתי .
" ועכשיו אני מציע שתלך הביתה
ותספר לאשתך היפה , שאתה מתכוון לסרב
להצעת העבודה הזאת כי החלטת
לשאוף גבוה יותר .
אני מוכן להמר על כך שצפוי לך ערב נחמד . "
" למה אתה עושה את זה למעני , בראון ? "
" כי העמלה שהמעסיק שלך ישלם לנו
היא שליש משכר הברוטו שתקבל בשנה
הראשונה שלך .
ידעת שרמברנדט נהג ללכת למכירות פומביות
כדי להעלות את מחיר הציורים שלו ?
למה שאמכור אותך תמורת שני מיליון בשנה ,
אם בעזרת קצת בניית מוניטין
נוכל למכור אותך תמורת חמישה ?
כל מה שאנחנו דורשים הוא שתישאר איתנו .
סיכמנו ? "
הושטתי לו את ידי .
הוא אחז אותה בלהט .
" יש לי הרגשה שזה הסכם משתלם , בראון . "
" סגרנו , " אמרתי והזכרתי לעצמי לתת לו
שתיים – שלוש עצות לגבי טכניקה נכונה
ללחיצת יד לפני שיפגוש את הלקוח .

פרדיננד נכנס למשרד שלי
מיד אחרי שיֶרֶמָיָאס לנדר יצא ממנו .
" איכְס , " אמר , עיווה את פניו ונופף בידו .
" אוֹ דֶה קָמוֹפְלָז' . "
הנהנתי ופתחתי את החלון כדי לאוורר את החדר .
כוונתו של פרדיננד היתה שהמועמד
התיז על עצמו כמויות גדולות של בושם כדי
להסוות את ההזעה העצבנית הממלאת
את חדרי הראיונות בענף הזה .
" אבל זה לפחות היה קְלַייב כריסטיאן , " אמרתי .
" שאשתו קנתה לו .
בדיוק כמו החליפה , הנעליים ,
החולצה והעניבה .
וזה היה הרעיון שלה לצבוע
לו את הצדעים באפור . "
" איך אתה יודע ? "
פרדיננד התיישב בכיסא שלנדר ישב בו ,
אבל זינק מיד בהבעת סלידה כשחש בחום הגוף הדביק
שנטמע בריפוד וטרם התפוגג .
" הוא הלבין כמו סדין כשלחצתי על כפתור האישה , " עניתי .
" אמרתי לו כמה היא תתאכזב כשיספר לה
שלא יקבל את התפקיד . "
" כפתור האישה !
מאיפה לקחת את זה , רוֹגֶר ? "
פרדיננד התיישב על אחד הכיסאות האחרים ,
הניח את רגליו על השולחן ־ העתק לא רעב כלל
של שולחן הקפה של נוגוצ'י ־
לקח תפוז וקילף אותו .
רסס כמעט בלתי נראה ניתז כלפי מעלה
וכיסה את חולצתו המגוהצת .
בתור הומוסקסואל פרדיננד היה פזיז להפליא .
ובתור צייד ראשים היה הומוסקסואל להפליא .
" אינְבַּאוּ , רֵייד ובָּאקלי , " אמרתי .
" כבר אמרת את זה , " אמר פרדיננד .
" אבל מה זה בדיוק ?
וזה יעיל יותר מקוּטֶה ? "
צחקתי .
" זה דגם החקירה בן תשעת השלבים
של האף – בי – איי , פרדיננד .
זו מכונת ירייה בעולם של מִקלעות ,
כלי עבודה יעיל שלא לוקח שבויים
ונותן תוצאות מהירות וממשיות . "
" איזה תוצאות בדיוק , רוֹגֶר ? "
ידעתי לאן פרדיננד חותר ,
וזה היה בסדר מצדי .
הוא רצה לברר מה היתרון שלי ,
מה הופך אותי לטוב מכולם ואותו
־ בינתיים ־ למי שאינו כזה .
ונתתי לו מה שהוא צריך כדי להצליח .
כי אלה הכללים , חולקים את הידע .
ומשום שלעולם לא יהיה טוב ממני :
הוא תמיד יתייצב לעבודה בחולצות שמסריחות
מפרי הדר ויתהה אם למישהו יש דגם ,
שיטה או סוד טובים משלו .
" הכנעה , " עניתי .
" הודאה .
אמת .
הוא בנוי על עקרונות פשוטים ביותר . "
" כמו מה ? "
" כמו להתחיל בשאלות על משפחתו של החשוד . "
" שטויות , " אמר פרדיננד .
" את זה גם אני עושה .
זה מקנה להם תחושת ביטחון
כשהם יכולים לדבר על משהו מוכר , משהו קרוב .
וזה גם פותח אותם . "
" בדיוק .
אבל זה גם מאפשר לך לְמַפּות
את נקודות התורפה שלהם .
את עקב אכילס שלהם .
שישמש אותך בהמשך החקירה . "
" גועל נפש , איזה מונחים ! "
" בהמשך החקירה , כשתדברו על מה שרע וכואב ,
על מה שקרה , הרצח שבו הוא חשוד ,
מה שגורם לו להרגיש בודד ועזוב , שגורם לו
לרצות להסתתר , תדאג לשים על השולחן גליל
נייר שהחשוד לא יוכל להגיע אליו . "
" למה ? "
" כי החקירה הגיעה לנקודת השיא הטבעית שלה
והגיע הזמן ללחוץ על כפתור הרגש .
אתה יכול לשאול מה הילדים שלו יחשבו כשישמעו
שאביהם רוצח .
ואז , כשהדמעות נקוות בעיניו ,
תושיט לו את גליל הנייר .
אתה תהיה זה שמבין , זה שרוצה לעזור ,
זה שהוא יכול לגלות לו את כל הדברים הכואבים .
על הרצח המטופש כל כך שפשוט קרה , כמעט מאליו . "
" רצח ?
אני בכלל לא מבין על מה אתה מדבר .
אנחנו מגייסים עובדים , לא ?
אנחנו לא מנסים להרשיע אותם ברצח . "
" אני דווקא כן , " אמרתי ולקחתי את הז'קט
שהיה תלוי על הכיסא המשרדי .
" ולכן אני צייד הראשים הטוב בעיר .
חוץ מזה אני משבץ אותך לראיון של לנדר
עם הלקוח מחר בשעה שתים – עשרה . "
" אותי ? "
יצאתי מהחדר וחציתי את המסדרון
עם פרדיננד המהדס בעקבותי ,
חלפנו על פני עשרים וחמישה המשרדים האחרים
המרכיבים את אלפא ־ חברת הֲשָׂמָה בסדר גודל בינוני
השורדת כבר חמש – עשרה שנה ומציגה רווחים שנתיים
של בין חמישה – עשר לעשרים מיליון ,
שנכנסים לכיסיו של הבעלים בסטוקהולם
בניכוי בונוס צנוע מדי לטובים שבינינו .
" פִּיס אוֹף קֵייק .
המידע רשום בתיק .
אוקיי ? "
" אוקיי , " אמר פרדיננד .
" בתנאי אחד . "
" תנאי ?
אני עושה לך טובה . "
" הוֶרנִיסָאז' שאשתך עורכת בגלריה הערב ... "
" מה איתו ? "
" אני יכול לבוא ? "
" אתה מוזמן ? "
" זה בדיוק העניין .
אני מוזמן ? "
" היית מת . "
פרדיננד נעצר בתנועה פתאומית ונעלם משדה הראייה .
המשכתי ללכת וידעתי שהוא עומד מאחורי
בזרועות שמוטות , מביט בי וחושב שגם הפעם לא יזכה
להרים כוסית של יין מוגז בחברת חוג הסילון של אוסלו ,
מלכות הלילה , הידוענים ואילי ההון ,
לא יזכה לחלוק את טיפת הזוהר האופפת את הוֶרניסאז'ים
של דיאנה ולא יזכה ליצור קשרים עם מועמדים פוטנציאליים
למִשׂרות או עם שותפים פוטנציאליים למיטה או
למגע חוטא אחר .
" רוגר ? "
אמרה הצעירה מאחורי דלפק הקבלה .
" שני טלפונים .
אחד ... "
" לא עכשיו , אוּדָה , " אמרתי בלי לעצור .
" אני יוצא לשלושת רבעי שעה .
אל תקבלי הודעות . "
" אבל ... "
" אם זה חשוב , הם יתקשרו שוב . "
בחורה יפה , אבל זקוקה לעוד קצת הדרכה , אודה .
או שאולי קוראים לה אידה ?

רוח קרירה מהים מלטפת את כתפי החשופות , ואני רועדת ומתחרטת שלא שמעתי בקולה של השותפה שלי ולא הבאתי איתי שָל הערב .
הגעתי ללוס אנג'לס רק לפני ארבעה ימים , ועדיין לא התרגלתי לעצם הרעיון שגם בקיץ הטמפרטורות צונחות ברגע שהשמש שוקעת .
בדאלאס , יוני הוא חודש חם , יולי עוד יותר חם , ואוגוסט הוא גיהינום .
אבל בקליפורניה זה לא ככה , לפחות לא ליד החוף .
הלקח הראשון מלוס אנג'לס :
תמיד לקחת סוודר לכל מקום בשעות הערב .
אני יכולה כמובן לחזור מהמרפסת למסיבה שבתוך הבית .
להסתובב בין כל המיליונרים .
לפטפט עם המפורסמים .
לבחון כמתבקש את עבודות האמנות .
הרי בסופו של דבר זה ערב פתיחה של תערוכה , והבוס שלי הביא אותי הנה כדי שאפעיל את קסמי על כל מי שאפשר .
לא כדי שאתפעל עד עמקי נשמתי מהנוף המרהיב שנשקף לעיני .
עננים אדומים כדם הבוערים על רקע שמים כתומים חיוורים .
גלים כחולים־אפורים הנוצצים ברסיסי זהב .
אני מצמידה את כפות ידי אל מעקה המרפסת ונשענת קדימה , מרותקת כולי אל היופי העז והבלתי מושג של השמש השוקעת .
אני מצטערת שלא הבאתי איתי את הניקוֹן החבוטה שיש לי מאז התיכון .
אם כי היא ממילא לא היתה נכנסת לתיק החרוזים הפצפון שלי .
ולבוא עם תיק מצלמה מגושם כשאת לבושה בשמלה שחורה קטנה זאת טעות אופנה בלתי נסלחת .
אבל זאת הפעם הראשונה בחיי שאני רואה שקיעה באוקיינוס השקט , ואני נחושה לתעד את הרגע .
אני שולפת את האייפון ומצלמת .
" עם נוף כזה , ממש נדמה שלא צריך את כל הציורים בתערוכה , נכון ? "
אני מזהה את קול האישה הצרוד , מסתובבת ורואה מולי את אוולין דוֹדְג' , שחקנית לשעבר שהפכה לסוכנת שהפכה לפטרונית של אמנים - והמארחת שלי הערב .
" אני כל כך מצטערת .
אני יודעת שאני בטח נראית כמו איזו תיירת שלא יודעת מהחיים שלה , אבל אין לנו שקיעות כאלה בדאלאס . "
" אין שום סיבה להתנצל , " היא אומרת .
" אני משלמת בשביל הנוף הזה כל חודש כשאני חותמת על התשלום למשכנתה .
אז חסר לו שהוא לא יהיה נוף נהדר . "
אני צוחקת , ומיד מרגישה נינוחה יותר .
" אז מה , את מתחבאת ? "
" סליחה ? "
" את העוזרת החדשה של קרל , נכון ? "
היא שואלת , ומתכוונת למי שאני עובדת אצלו מזה שלושה ימים .
" ניקי פֵרצַ'יילד . "
" עכשיו אני נזכרת .
ניקי מטקסס . "
היא בוחנת אותי מכף רגל ועד ראש , ואני תוהה אם היא מאוכזבת כי לא באתי בשיער נפוח ומגפי בוקרים .
" אז את מי את אמורה להקסים ? "
" להקסים ? "
אני חוזרת על דבריה כאילו אני לא מבינה מה בדיוק היא שואלת .
היא מרימה גבה אחת .
" מותק שלי , הבוס שלך היה מעדיף ללכת יחף על גחלים ולא לבוא לתערוכת אמנות .
הוא מחפש משקיעים , ואַת הפיתיון . "
היא משמיעה מין קול גרוני מחוספס .
" אל תדאגי , אני לא אלחץ עלייך שתגידי לי מי .
ואני יכולה להבין למה את מתחבאת .
קרל הוא איש מבריק , אבל לפעמים הוא חמוֹר . "
" ואני באתי לעבוד אצלו בגלל החלק המבריק , " אני אומרת , והיא צוחקת בקול נביחה .
למען האמת היא צודקת , באתי בתור פיתיון .
" תלבשי שמלת ערב , " אמר קרל .
" משהו פלרטטני . "
אתה רציני ?
כאילו , באמת ?
הייתי צריכה להגיד לו שילבש שמלת ערב בעצמו אם הוא רוצה .
אבל לא אמרתי .
כי אני רוצה את העבודה הזאת .
נלחמתי כדי לקבל את העבודה הזאת .
החֶברה של קרל , " סי־בריבוע טכנולוגיות " , השיקה בהצלחה מרובה שלושה מוצרים מבוססי־רשת בשנה וחצי האחרונה .
ההישג הזה משך את תשומת הלב של התעשייה , וקרל הוכרז כיזם שכדאי לשים לב אליו .
חשוב מכך , מבחינתי , זה שקרל הוא אדם שכדאי ללמוד ממנו , והתכוננתי לקראת ריאיון העבודה באינטנסיביות שגבלה באובססיה .
להתקבל למשרה הזאת , זה היה בשבילי הישג כביר .
אז מה אם הוא רוצה שאני אלבש משהו פלרטטני ?
זה מחיר שאני מוכנה לשלם .
איזה חרא .
" טוב , אני צריכה לחזור להיות פיתיון , " אני אומרת .
" אוי ואבוי .
אני רואה שהצלחתי לגרום לך להרגיש אשֵמה או נבוכה .
אז אל תרגישי ככה .
תני להם להשתכר קודם קצת .
ממילא קל יותר לצוד אותם עם אלכוהול .
תאמיני לי .
מי כמוני יודעת . "
היא מחזיקה חפיסת סיגריות , ועכשיו היא שולפת ממנה סיגריה ומושיטה לי את החפיסה .
אני מנענעת בראש .
אני אוהבת ריח של טבק - זה מזכיר לי את סבא שלי - אבל ממש לשאוף את העשן ?
זה לא בשבילי .
" אני זקנה מדי ומקובעת מדי בהרגלים שלי , אז אין סיכוי שאפסיק , " היא אומרת .
" אבל תראי מה זה , אפילו אצלי בבית אסור לי לעשן .
אני רק אדליק סיגריה , וכולם יצלבו אותי מיד .
את לא מתכוונת להתחיל להטיף לי עכשיו על נזקי העישון הפסיבי , נכון ? "
" לא , " אני מבטיחה .
" אז אולי יש לך מצית ? "
אני מרימה את התיק הפצפון שלי .
" שפתון אחד , כרטיס אשראי , רישיון נהיגה וטלפון . "
" מה , בלי קונדום ? "
" לא חשבתי שזאת מסיבה מהסוג הזה , " אני אומרת בנימה עניינית .
" ידעתי שתמצאי חן בעיני . "
היא מסתכלת מסביב במרפסת .
" איזה מין מסיבה מחורבנת אני עושה אם אני לא מארגנת אפילו נר אחד מסכן על איזה שולחן איפשהו ?
טוב , זין . "
היא שמה את הסיגריה הלא־דלוקה בפה ושואפת , בעיניים עצומות ובהבעה של התענגות .
אין מה לעשות , היא מוצאת חן בעיני .
היא כמעט לא מאופרת , בניגוד משווע לכל שאר הנשים שבאו הערב למסיבה , כולל אני , והשמלה שלה היא יותר מין גלימה , עם דוגמת בטיק שנראית מעניינת לא פחות ממנה .
היא מה שאמא שלי היתה מכנה בחורה עם חוצפה - קולנית , גדולה , דעתנית ובטוחה בעצמה .
אמא שלי היתה שונאת אותה .
אבל לדעתי היא מדהימה .
היא זורקת את הסיגריה הלא־דלוקה על הרצפה ומועכת אותה בקצה הנעל .
ואז היא מסמנת לאחת המלצריות מהקייטרינג , בחורה שלבושה כולה בשחור ומחזיקה מגש עם כוסות שמפניה .
המלצרית מנסה איכשהו לפתוח את דלת ההזזה עם המגש ביד , ולרגע אני מדמיינת את כל הכוסות נופלות ומתנפצות ברעש על הרצפה , והרסיסים נוצצים כמו מצע של יהלומים .
אני מדמיינת את עצמי מתכופפת להרים רגל של כוס שבורה .
אני רואה את הקצה החד נתקע בעור הרך של האגודל שלי כשאני לוחצת עליו .
אני רואה את עצמי לוחצת חזק יותר , שואבת כוח מהכאב כמו שאחרים שואבים כוח מקמע .
הפנטזיה הזאת מתערבבת עם זיכרון ממשי וננעצת בי בעוצמה .
היא מהירה ועזה , ומטרידה אותי מעט כי לא הייתי זקוקה לכאב הזה כבר הרבה זמן , ואני לא מבינה למה אני חושבת עליו דווקא ברגע זה , כשאני מרגישה יציבה ובשליטה .
אני בסדר , אני חושבת .
אני בסדר , אני בסדר , אני בסדר .
" קחי , תשתי קצת , " אומרת אוולין בנימה קלילה ומושיטה לי כוס .
אני מהססת , ומחפשת בפניה רמזים שיעידו שהיא ראתה את השבריריות שמתחת למסכה שלי .
אבל הפנים שלה שלווים וחביבים .
" לא , אל תתווכחי , " היא מוסיפה , כי היא מפרשת לא־נכון את ההיסוס שלי .
" קניתי עשרה ארגזים וחבל לראות אלכוהול טוב מתבזבז .
לא , ממש לא , " היא מוסיפה כשהמלצרית מנסה להושיט כוס גם לה .
" אני שונאת שמפניה .
תביאי לי וודקה .
נקי .
קר .
ארבעה זיתים .
וקדימה , מהר .
את רוצה שאני אתייבש כאן כמו עלה בשלכת ואעוף ברוח ? "
המלצרית מנענעת בראש ונראית פתאום כמו ארנבת רועדת ומפוחדת .
אוולין מחזירה את תשומת הלב אלי .
" אז איך בינתיים בלוס אנג'לס ?
מה הספקת לראות ?
איפה היית ?
כבר קנית מפה עם הבתים של הכוכבים ?
אלוהים , רק אל תגידי לי שמעניינות אותך כל השטויות האלה של התיירים . "
" בעיקר ראיתי קילומטרים של כבישים מהירים ואת הדירה שלי מבפנים . "
" אני מבינה שהמצב נורא .
אם ככה , אני עוד יותר שמחה שקרל גרר הנה את התחת הרזה שלך . "
למרבה השמחה העליתי שישה־שבעה קילו מאז השנים שאמא שלי פיקחה על כל דבר קטן שנכנס לי לפה , ואמנם אני מאוד מרוצה מהתחת במידה 38 שלי , אבל בהחלט לא הייתי מתארת אותו כרזה .
אבל אני יודעת שמבחינתה של אוולין זאת מחמאה , ולכן אני מחייכת .
" גם אני שמחה שהוא הביא אותי הנה .
הציורים באמת מדהימים . "
" אוי , בבקשה אל תעשי את זה - אל תדרדרי את השיחה לשיחת נימוסים .
לא , לא , " היא אומרת , לפני שאני מספיקה למחות .
" אני בטוחה שאת מדברת בכנות .
וכן , אין מה להגיד , הציורים באמת מדהימים .
אבל נהיה לך פרצוף משעמם של בחורה שמקפידה להתנהג יפה , ואסור שזה יקרה , נכון ?
לא כשאני רק מתחילה להכיר אותך באמת . "
" סליחה , " אני אומרת .
" אני נשבעת שאני לא מנסה להיעלם לך . "
היות שאני באמת מחבבת אותה , אני לא אומרת לה שהיא טועה - שהיא בכלל לא מכירה את ניקי פרצ'יילד האמיתית .
היא פגשה את ניקי הפומבית , שמגיעה , קצת כמו בובת ברבי , עם כל האקססוריז הנכונים .
במקרה שלי , לא מדובר בביקיני ומכונית עם גג נפתח .
במקום זה אני מצוידת ב"מדריך לנערה בחברה מאת אליזבת פרצ'יילד " .
אמא שלי מאוד אוהבת כללים .
היא טוענת שזה בגלל החינוך הדרומי שקיבלה .
ברגעי חולשה , אני מסכימה איתה .
אבל רוב הזמן אני פשוט חושבת שהיא כלבה שתלטנית .
מאז הפעם הראשונה שהיא לקחה אותי לארוחת מנחה ב"אחוזה " בטֶרטֶל קריק בדאלאס , כשהייתי בת שלוש , היא קדחה לי בראש עם הכללים שלה .
איך ללכת , איך לדבר , איך להתלבש .
מה לאכול , כמה לשתות , איזה סוג של בדיחות לספר .
אני יודעת הכול , כל תרגיל , כל ניואנס , ואני עוטה על הפרצוף את חיוך מלכות היופי המיומן שלי כשריון נגד כל העולם .
התוצאה היא שאני לא חושבת שאהיה מסוגלת להתנהג בצורה טבעית במסיבה , גם אם חיי יהיו תלויים בזה .
אבל זה משהו שאוולין לא מוכרחה לדעת .
" איפה בדיוק את גרה ? "
היא שואלת .
" סטודיו סיטי .
אני גרה עם שותפה שהיא החברה הכי טובה שלי מהתיכון . "
" אז את עולה על כביש 101 ישר לעבודה ואז חוזרת הביתה .
אין פלא שאת רואה רק בטון .
אף אחד לא אמר לך לשכור דירה בוֶוסטסייד ? "
" יקר לי מדי לממן את זה לבד , " אני מודה , ואני רואה שההודאה שלי מפליאה אותה .
כשאני מתאמצת - למשל , כשאני בתפקיד ניקי הפומבית - אני נראית תמיד כמו אחת שבאה ממשפחה עם כסף .
אולי כי זה באמת נכון .
באה ממשפחה כזאת , לפחות .
אבל זה לא אומר שהבאתי את הכסף הזה איתי .
" בת כמה את ? "
" עשרים וארבע . "
אוולין מהנהנת בידענות , כאילו הגיל שלי מגלה עלי איזה סוד .
" בקרוב מאוד תצטרכי דירה משל עצמך .
תתקשרי אלי כשזה יקרה ונמצא לך איזה מקום עם נוף .
לא נוף כמו כאן , כמובן , אבל אני בטוחה שנצליח לארגן משהו קצת יותר טוב מאשר נוף למחלף על הכביש . "
" זה לא כל כך נורא , אני נשבעת . "
" אני בטוחה שלא , " היא אומרת , בנימה שאומרת בדיוק את ההפך מזה .
" ובעניין הנופים , " היא ממשיכה ואומרת , ומצביעה על הים , שכבר נהיה כהה , ועל השמים שכבר נזרעו כוכבים , " את מוזמנת לבוא לבלות איתי כאן מתי שאת רוצה . "
" מאוד יכול להיות שאקבל את ההזמנה הזאת , " אני מודה .
" אשמח לבוא לכאן עם מצלמה נורמלית ולצלם כמה תמונות . "
" זאת הזמנה פתוחה .
אני אביא יין ואת תספקי את הבידור .
בחורה צעירה שמסתובבת חופשייה בעיר .
אז מה יהיה לנו , דרמה ?
קומדיה רומנטית ?
לא טרגדיה , אני מקווה .
אני אוהבת לבכות לפעמים , כמו כל אחת , אבל את מוצאת חן בעיני .
אנחנו רוצים שיהיה לך סוף טוב . "
אני מרגישה מתוחה פתאום , אבל אוולין לא יודעת שהיא עלתה על משהו .
הרי בגלל זה באתי ללוס אנג'לס .
חיים חדשים .
סיפור חדש .
ניקי חדשה .
אני מעלה את חיוך ניקי הפומבית ומרימה את כוס השמפניה שלי .
" לחיי סופים טובים .
והמסיבה הנהדרת הזאת .
אני חושבת שהרחקתי אותך ממנה קצת יותר מדי . "
" קשקוש , " היא אומרת .
" אני זאת שהשתלטתי עלייך , ושתינו יודעות את זה . "
אנחנו חומקות בחזרה פנימה , והמהום השיחות המוּזָנות באלכוהול מחליף את ההמיה השקטה של הים .
" האמת היא שאני מארחת איומה .
אני עושה מה שאני רוצה , מדברת עם מי שאני רוצה , ואם האורחים שלי נעלבים ממני , אז שיתמודדו . "
אני עוצרת את נשימתי .
אני ממש יכולה לשמוע את קריאות האימה של אמא שלי מדאלאס הרחוקה .
" חוץ מזה , " היא מוסיפה , " המסיבה הזאת היא לא בשבילי .
הרמתי את כל העסק רק כדי להציג לכולם את בְּלֵיין ואת העבודות שלו .
הוא זה שאמור להסתובב ולפטפט עם כולם , לא אני .
אולי אני מזדיינת איתו , אבל אני לא צריכה לעשות עליו בייביסיטר . "
אוולין כבר ניפצה לגמרי את התדמית שהיתה לי באשר למארחת של ה־מסיבה בה"א הידיעה של סוף השבוע , ואני חושבת שאני קצת מתאהבת בה בזכות זה .
" עדיין לא פגשתי את בליין .
זה הוא שם , נכון ? "
אני מצביעה על בחור גבוה ודקיק .
הוא קירח , אבל יש לו זקנקן ג'ינג'י .
אני די בטוחה שזה לא הצבע הטבעי שלו .
קהל קטן מכרכר סביבו , כמו דבורים ששואבות צוף מפרח .
התלבושת שלו בהחלט צבעונית כמו פרח .
" כן , זה שואב תשומת הלב הקטן שלי , " אומרת אוולין .
" גיבור השעה .
אבל הוא מוכשר , נכון ? "
היא מנופפת בידה סביב הסלון הגדול שלה .
כל הקירות מכוסים ציורים .
חוץ מכמה ספסלים , כל הרהיטים שהיו בחדר הועברו למקום אחר ובמקומם הוצבו כנים ועליהם עוד ציורים .
טכנית , אני מתארת לעצמי שהם ציורי דיוקן .
ציורי עירום , אבל לא כאלה שרואים בספרי אמנות קלאסיים .
יש בהם משהו מטריד .
משהו פרובוקטיבי וחשוף .
ברור לי שהם נעשו ביד מומחה ומתוך כוונה , אבל הם מפריעים לי , כאילו הם חושפים דווקא את המתבונן בציור ופחות את הצייר או המודל .
ככל הידוע לי אני היחידה שמגיבה ככה .
האנשים שמתקבצים סביב בליין נראים יוצאים מגדרם .
המחמאות שלהם נשמעות גם במקום שבו אני עומדת .
" עשיתי איתו את הבחירה הנכונה , אין ספק , " אומרת אוולין .
" אבל בואי נראה .
את מי כדאי לך לפגוש ?
ריפּ קרינגטוֹן ולַייל טַרפּין ?
השניים האלה יספקו לך את כל הדרמה שאת רוצה , אין שאלה בכלל , והשותפה שלך תקנא בך נורא אם היא תשמע שדיברת איתם . "
" באמת ? "
אוולין הרימה את שתי הגבות .
" ריפ ולייל ?
הם במלחמת עולם כבר כמה שבועות . "
היא מצמצמת אלי את עיניה .
" הפיאסקו עם העונה החדשה של הסיטקום שלהם ?
זה מרוח בכל האינטרנט ?
את באמת לא מכירה אותם ? "
" סליחה , " אני אומרת , ומרגישה צורך להתנצל .
" מערכת השעות שלי בלימודים היתה די צפופה .
ואני בטוחה שאת יכולה לתאר לעצמך איך זה לעבוד אצל קרל . "
ואם כבר מדברים ...
אני מסתכלת מסביב אבל לא רואה את הבוס שלי בשום מקום .
" יש לך חתיכת חור בהשכלה , " אומרת אוולין .
" תרבות - וכן , גם תרבות פופולרית היא תרבות - היא לא פחות חשובה מ ...
מה אמרת שלמדת ? "
" אני לא חושבת שאמרתי .
אבל יש לי תואר כפול , בהנדסת חשמל ובמדעי המחשב . "
" אז את גם יפה וגם חכמה .
את רואה ?
זה עוד דבר שמשותף לשתינו .
אבל אני מוכרחה להגיד , עם השכלה כמו שלך , אני לא לגמרי מבינה למה בחרת להיות מזכירה של קרל . "
אני צוחקת .
" אני לא המזכירה שלו , בחיי .
קרל חיפש מישהו עם כישורים טכניים שיעבוד איתו על הצד העסקי של הדברים , ואני חיפשתי עבודה שתעזור לי ללמוד את הצד העסקי .
לצבור קצת ניסיון בשטח .
אני חושבת שהוא קצת היסס בהתחלה אם לקבל אותי לעבודה - הכישורים שלי ללא ספק נוטים לצד הטכני - אבל שכנעתי אותו שאני לומדת מהר . "
היא נועצת בי מבט .
" אני מריחה שאפתנות . "
אני מרימה כתף במשיכה אגבית .
" אנחנו בלוס אנג'לס .
כל העיר הזאת מבוססת על שאיפות , לא ? "
" הה !
לקרל יש מזל שאת עובדת איתו .
מעניין כמה זמן תחזיקי שם מעמד .
אבל בואי נראה ...
מי עוד מהאנשים כאן יכול לעניין אותך ...? "
היא מעיפה מבט סביב ומצביעה בסוף על גבר בן חמישים ומשהו שעומד בפינה וסביבו חבורת מעריצים .
" זה צ'רלס מֵיינַרד , " היא אומרת .
" אני מכירה את צ'רלי כבר שנים .
הוא מפחיד נורא עד שמכירים אותו .
אבל זה שווה את המאמץ .
הלקוחות שלו הם מפורסמים ברמה עולמית או אנשי עסקים שיש להם יותר כסף מלאלוהים .
בכל מקרה , הוא תמיד מכיר את כל הסיפורים הכי חמים . "
" הוא עורך דין ? "
" אצל בֶּנדֶר־טְוֵויין־מֶקגוַוייר .
משרד מאוד יוקרתי . "
" אני יודעת , " אני אומרת , ושמחה להוכיח שאני לא בורה גמורה , אפילו שלא הכרתי את ריפ או את לייל .
" חבר מאוד קרוב שלי עובד במשרד הזה .
הוא התחיל כאן אבל שלחו אותו למשרד שלהם בניו יורק . "
" אז בואי , טקסס , אני אכיר ביניכם . "
אנחנו עושות צעד אחד בכיוון ההוא , אבל אז אוולין עוצרת אותי .
מיינרד שלף את הטלפון שלו והוא צועק למישהו כמה הוראות .
אני שומעת כמה קללות עסיסיות ושולחת אל אוולין מבט .
היא נראית אדישה .
" בפנים הוא רך כמו חמאה .
תאמיני לי , עבדתי איתו .
עוד בימים שהייתי סוכנת , ארגנו מספר אדיר של ליהוקים לסרטים על חיים של מפורסמים .
וגם נלחמנו להוציא פרטים מביכים מהתסריטים . "
היא מנענעת בראש , כאילו היא משחזרת בזיכרון את ימי התהילה האלה , ואז טופחת לי על הזרוע .
" ובכל זאת , אולי כדאי שנחכה עד שהוא יירגע טיפה .
אבל בינתיים ... "
היא משתתקת , וזוויות הפה שלה מתהדקות בזמן שהיא סורקת שוב את הסביבה .
" אני חושבת שהוא עוד לא הגיע , אבל - אה !
כן !
הנה מישהו שאת באמת צריכה להכיר .
ואם את אוהבת נופים , בבית שהוא בונה יש נוף שלעומתו הנוף שלי נראה כמו ...
טוב , כמו הנוף שלך . "
היא מצביעה לעבר המסדרון שבכניסה , אבל אני רואה רק ראשים ושמלות ערב .
" הוא בדרך כלל לא מגיע לאירועים , אבל אנחנו מכירים הרבה שנים , " היא אומרת .
אני עדיין לא רואה על מי היא מדברת , אבל אז הקהל מתפזר ואני רואה גבר בפרופיל .
יש לי עור ברווז על שתי הידיים , אבל לא קר לי .
בעצם , פתאום חם לי , חם לי מאוד .
הוא גבוה וכל כך יפה , שהמילה הזו היא כמעט עלבון בשבילו .
אבל לא זה העניין .
זה לא סתם איך שהוא נראה , זו הנוכחות שלו .
הוא שולט בכל החדר פשוט כי הוא נמצא בו , ואני מבינה שאוולין ואני לא היחידות שמסתכלות עליו .
כל האנשים במסיבה שמו לב שהוא הגיע .
הוא כנראה מרגיש את כל המבטים האלה שננעצים בו , אבל תשומת הלב לא מבלבלת אותו לרגע .
הוא מחייך אל המלצרית עם השמפניה , לוקח כוס ומתחיל לפטפט בנחת עם איזו אישה שמתקרבת אליו ועל פניה חיוך מטופש .
" שתלך לעזאזל המלצרית הזאת , " אומרת לי אוולין .
" היא לא הביאה לי את הוודקה שביקשתי . "
אבל אני בקושי שומעת אותה .
" דאמיֶין סְטארְק , " אני אומרת .
הקול שלי מפתיע אותי .
הוא רק קצת יותר מלחישה .
הגבות של אוולין עולות גבוה כל כך , שאני שמה לב לתנועה שלהן גם מזווית העין .
" נו , מה יש להגיד , " היא אומרת בקול ידעני .
" נראה שניחשתי נכון . "
" נכון , " אני מודה .
" מר סטארק הוא בדיוק האיש שאני רוצה להכיר . "

לפני שהיתה לילדה משום מקום , זו שהופיעה , הראשונה והאחרונה והיחידה , זו שחיה אלף שנה , היא היתה סתם איימי , ילדה קטנה מאַיוֹוָה .
איימי הרפר בֶּלָפוֹנטֶה .
ביום שאיימי נולדה , אמה ג'נט היתה רק בת תשע־עשרה .
ג'נט קראה לה איימי על שם אמה , שמתה בילדותה , ושמה האמצעי של בתה היה מחווה לנֶל הרפר לי , זו שכתבה את אל תיגע בזמיר , הספר האהוב על ג'נט , ולמען האמת , גם הספר היחיד שהצליחה לגמור עוד כשהיתה בתיכון .
היא כמעט קראה לה סקאוּט , על שם הגיבורה בספר , כי רצתה שבתה תגדל ותהיה בדיוק כזאת , קשוחה ומצחיקה וחכמה , כל מה שג'נט מעולם לא היתה .
אבל סקאוּט היה שם של בן , והיא לא רצתה שבתה תיאלץ לספק הסברים כל חייה .
אביה של איימי היה איש שבא יום אחד למסעדה שג'נט עבדה בה כמלצרית עוד מגיל שש־עשרה , מין דיינר כזה שכולם קראו לו בּוֹקס כי הוא נראה כמו קופסה :
כמו קופסת נעליים גדולה מכרום שניצבה ליד הכביש הראשי , ומאחוריה שדות של תירס ושל שעועית .
מסביב לה , ברדיוס של קילומטרים רבים , לא היה דבר פרט למכונה לשטיפת מכוניות בשירות עצמי , כזאת שמשלשלים לתוכה מטבעות והיא עושה את כל העבודה .
האיש , ביל ריינולדס שמו , מכר קומביינים ומקצרות , מכונות חקלאיות גדולות כאלה .
והוא ידע לדבר במתק שפתיים , ואמר לג'נט שוב ושוב , כשמזגה לו קפה וגם אחרי כן , כמה היא יפה , וכמה הוא אוהב את שערה השחור כפחם , את עיני השקד שלה ואת מפרקי ידיה הדקים .
והוא אמר את כל זה כאילו באמת התכוון לכך , לא כמו הבנים בבית הספר , שפלטו את הדברים כלאחר יד , רק כדי שתניח להם לעשות בה כרצונם .
היתה לו מכונית גדולה , פונטיאק חדשה לגמרי , עם לוח מחוונים שזהר כמו חללית ומושבי עור צהבהבים כמו חמאה .
היא יכולה לאהוב את האיש הזה , חשבה לעצמה , לאהוב אותו באמת ובתמים .
אבל הוא נשאר בעיירה רק כמה ימים , ולאחר מכן המשיך בדרכו .
כשסיפרה לאביה על מה שקרה , הוא רצה לצאת ולחפש אותו , לאלץ אותו לקחת אחריות .
אבל ג'נט ידעה ולא יכלה לספר שביל ריינולדס נשוי , הוא היה גבר נשוי .
היתה לו משפחה מעבר לגבול , בלינקולן שבנברסקה .
הוא אפילו הראה לה את התמונות של הילדים שלו שהוא החזיק בארנק , תמונות של שני ילדים קטנים במדי בייסבול , בובי ובילי .
אז לא משנה כמה פעמים שאל אותה אביה מי הגבר שעשה לה את זה , היא סירבה לומר .
היא אפילו לא אמרה לו מה שמו .
האמת היא שזה לא הפריע לה , לא ממש :
לא ההיריון , שעבר עליה בקלות כמעט עד הסוף , וגם לא הלידה עצמה , שהיתה קשה אבל מהירה , ובעיקר לא התינוקת , איימי הקטנה שלה .
כדי להוכיח לג'נט שהוא סלח לה , שיפץ אביה את חדר השינה של אחיה והפך אותו לחדר ילדים , הוריד מעליית הגג את העריסה הישנה , שגם ג'נט עצמה ישנה בה שנים קודם לכן , ובחודשים האחרונים שלפני הלידה אפילו ליווה את ג'נט לווֹלמארט כדי לקנות את כל הדרוש , כמו פיג'מה וגיגית קטנה מפלסטיק ומובייל נמתח שאפשר לתלות מעל העריסה .
הוא קרא באיזשהו ספר שתינוקות צריכים דברים כאלה , חפצים שאפשר להסתכל עליהם כדי שהמוח הקטן שלהם יתעורר ויתחיל לעבוד כמו שצריך .
כבר מההתחלה התייחסה ג'נט לעובר בלשון נקבה , כי בתוך תוכה רצתה ילדה , אבל ידעה שהיא לא אמורה לומר דבר כזה , אפילו לא לעצמה .
עשו לה אולטרסאונד בבית החולים בסידֶר פוֹלז , והיא שאלה את האישה בחלוק הפרחוני שהעבירה את כף הפלסטיק הקטנה על בטנה , אם תוכל לומר לה אם זה בן או בת .
אבל האישה צחקה , והביטה בתמונה של העובר שישן בבטן של ג'נט שהופיעה על המסך מולה ; והיא אמרה לה , מותק , התינוק הזה ביישן .
לפעמים אפשר לדעת ולפעמים זה לא ברור , וזו אחת מאותן פעמים .
אז ג'נט לא ידעה , והיא אמרה לעצמה שזה בסדר גמור .
אחרי שהיא ואבא שלה רוקנו את החדר של אחיה והורידו את כל הפוסטרים - של שחקן הבייסבול חוֹסֶה קאנסֶקוֹ , של להקה בשם קילֶר פיקניק , של הבנות מהפרסומת לבּאדווייזֶר - וגילו שהקירות במצב גרוע , הם צבעו אותו בצבע שעל־פי התווית נקרא " זמן חלום " , מין צבע מוזר שנראה כחול וּורוד בעת ובעונה אחת , ומתאים לשני המינים .
אביה הדביק בשולי התקרה פס של טפט בדוגמה של ברווזים משתכשכים בבריכה , ושייף גם כיסא נדנדה ישן מעץ אדר שקנה במכירה פומבית , כדי שג'נט תוכל להתנדנד בו עם התינוק כשתחזור הביתה .
התינוקת , הבת שרצתה תמיד , נולדה בקיץ וקיבלה את השם איימי הרפר בֶּלפוֹנטֶה .
נראה היה שאין טעם להשתמש בריינולדס , שם המשפחה של האיש ההוא שג'נט האמינה כי לא תראה שוב לעולם ושכעת , לאחר שילדה את איימי , גם לא רצתה לראות שוב לעולם .
בֶּלפוֹנטֶה :
הרי אין שם מוצלח מזה .
פירושו " מזרקה יפה " , וכזו בדיוק היתה איימי .
ג'נט האכילה אותה , נענעה אותה והשכיבה אותה לישון , וכשאיימי בכתה באישון לילה כי היתה רטובה או רעבה או שלא אהבה את החושך , דידתה ג'נט במסדרון אל חדרה של בתה , ולא משנה עד כמה מאוחרת היתה השעה , או עד כמה עייפה היתה לאחר משמרת בבּוֹקס .
היא תמיד חיבקה אותה ולחשה באוזנה שהיא פה , לצדה , ושתמיד תעמוד לצדה .
אם רק תבכי , אבוא בריצה , ככה זה בינינו , את ואני , לנצח נצחים , איימי הרפר בֶּלפוֹנטֶה הקטנה שלי .
היא חיבקה אותה בחום ונענעה אותה עד שהשחר העולה הציץ פנימה מבעד לתריסים , עד ששמעה את הציפורים מצייצות בין ענפי העצים שבחוץ .
ואז מלאו לאיימי שלוש וג'נט נותרה לבדה .
אביה מת , אמרו לה שהיה לו התקף לב , או אירוע מוחי .
זה לא היה מסוג הדברים שצריך לבדוק .
הדבר הזה , לא משנה מה בדיוק הוא היה , תקף אותו בבוקר חורפי אחד , כשניגש אל הטנדר שלו בדרכו לעבודה במעלית .
הוא בקושי הספיק להניח את הקפה שלו על פגוש הטנדר ואז נפל ומת , בלי לשפוך ולו טיפה אחת .
היא המשיכה לעבוד בבּוֹקס , אבל המשכורת כבר לא הספיקה לה , לא לאיימי ולא למה שמסביב , ואחיה , ששירת אי־שם בצי , גם לא ענה על מכתביה .
אלוהים ברא את איווה , נהג לומר , כדי שאנשים יוכלו לעזוב אותה ולא לחזור שוב לעולם .
היא תהתה מה תעשה כעת .
ופתאום , יום אחד , נכנס אדם למסעדה .
זה היה ביל ריינולדס .
הוא השתנה איכשהו , ולא לטובה .
בביל ריינולדס שזכרה היה משהו .
היא נאלצה להודות שעדיין חשבה עליו מפעם לפעם , בעיקר על הדברים הקטנים , כמו האופן שבו צנח שערו הזהוב על מצחו כשדיבר , או האופן שבו נשף על הקפה שלו לפני ששתה , גם כשכבר לא היה חם במיוחד .
הוא הקרין מעין אור חמים שעורר בה רצון להימצא בקרבתו .
הוא הזכיר לה את מקלות הפלסטיק הקטנים שצריך לנער ואז הם זוהרים .
האיש שנכנס למסעדה היה אותו אדם , אבל האור נעלם .
הוא נראה מבוגר יותר , כחוש יותר .
ניכר בו שלא התגלח או הסתרק ושערו היה שמנוני והזדקר לכל עבר .
הוא גם לא לבש חולצת פולו מגוהצת , כמו פעם , אלא חולצת עבודה רגילה , כמו אלה שלבש אביה .
והחולצה בצבצה מחוץ למכנסיו והיתה מוכתמת בבתי השחי .
הוא נראה כמי שהעביר את הלילה בחוץ , במזג אוויר קשה , או בתוך המכונית אי־שם .
הוא הישיר בה מבט כשנכנס בפתח , והיא עקבה אחריו לאחד מתאי הישיבה שבירכתי המסעדה .
" מה אתה עושה כאן ? "
" עזבתי אותה , " אמר , וכשנעץ בה מבט הריחה בירה בהבל פיו , וגם זיעה ובגדים מלוכלכים .
" עשיתי את זה , ג'נט .
עזבתי את אשתי .
אני אדם חופשי . "
" ונסעת עד לכאן כדי לומר לי את זה ? "
" חשבתי עלייך . "
הוא כחכח בגרונו .
" הרבה .
חשבתי עלינו . "
" עלינו ?
אין בינינו שום דבר .
אתה לא יכול לצוץ פתאום ולהגיד לי שחשבת עלינו . "
הוא הזדקף .
" אבל זה מה שעשיתי .
זה מה שאני עושה כרגע . "
" עמוס כאן , אתה לא רואה ?
אין לי זמן לדבר איתך .
אתה צריך להזמין משהו . "
" בסדר , " ענה לה , אבל לא טרח להציץ בתפריט שעל הקיר .
הוא לא הסיר את מבטו ממנה .
" אני רוצה צ'יזבורגר .
צ'יזבורגר וקולה . "
היא שרבטה את ההזמנה , וכשהמילים החלו להתערפל מול עיניה הבינה שהיא בוכה .
לפתע הרגישה כאילו לא ישנה חודש , אפילו שנה .
רק חוט דקיק של כוח רצון החזיק את כובד תשישותה .
פעם רצתה לעשות משהו בחיים , אולי להיות ספרית , להשלים את הלימודים , לפתוח מספרה קטנה , לעבור לעיר אמיתית , כמו שיקגו או דה מוין , לשכור דירה , להכיר חברים .
בעיני רוחה ראתה את עצמה מאז ומעולם יושבת במסעדה , מעין בית קפה אבל נחמד :
זה היה בסתיו , בחוץ היה קר , והיא ישבה לבדה ליד שולחן קטן , סמוך לחלון , וקראה ספר .
על שולחנה עמד ספל תה מהביל .
מדי פעם נשאה את מבטה אל החלון והציצה ברחובות העיר , בעוברים ושבים שהתהלכו במעילים ובכובעים .
והיא תמיד ראתה גם את פניה , שהשתקפו בחלון וריחפו מעל דמויותיהם של העוברים ושבים .
אבל כעת הרגישה שהחלום הזה רחוק , שהוא שייך למישהי אחרת .
כי נוספה לתמונה גם איימי , שהיתה מצוננת חצי מהזמן , או שחטפה קלקול קיבה בגן העלוב שהעבירה בו את ימיה בזמן שג'נט עבדה בבּוֹקס .
ואבא שלה מת כך פתאום , כהרף עין , כאילו צנח לתוך דלת סתרים שנפערה בכדור הארץ .
ועכשיו ביל ריינולדס יושב ליד השולחן כאילו יצא רק לרגע , ולא נעלם לארבע שנים .
" למה אתה עושה לי את זה ? "
הוא נעץ בה מבט ארוך וסקר אותה מכף רגל ועד ראש , אחר־כך נגע קלות בגב ידה .
" בואי ניפגש מאוחר יותר .
בבקשה . "
מאז הוא חי בבית איתה ועם איימי .
היא לא ממש זכרה אם הזמינה אותו לגור איתן , או שאולי זה פשוט קרה .
כך או כך , היא התחרטה על זה מיד .
ביל ריינולדס הזה :
מי הוא בעצם ?
הוא נטש את אשתו ואת ילדיו , את בובי ואת בילי בחליפות הבייסבול שלהם .
הוא השאיר הכול מאחוריו בנברסקה .
הפונטיאק נעלמה ולא היתה לו עבודה .
גם אותה הוא עזב .
עם הכלכלה של היום , הסביר , אף אחד לא קונה שום דבר .
הוא טען שיש לו תוכנית , אבל לג'נט היה נדמה שהתוכנית היחידה שלו היתה לשבת בבית , לא לעשות דבר למען איימי ואפילו לא לשטוף את הכלים של ארוחת הבוקר , בשעה שהיא עבדה כל היום בבּוֹקס .
הוא הכה אותה בפעם הראשונה כשלושה חודשים לאחר שעבר לגור איתן .
הוא היה שיכור , ומיד לאחר מעשה פרץ בבכי ואמר שוב ושוב שהוא נורא מצטער .
הוא כרע על ברכיו ומירר בבכי , כאילו היא עשתה לו משהו .
היא צריכה להבין עד כמה קשה לו , אמר לה , עם כל השינויים שחלו בחייו .
כל גבר היה מתקשה להתמודד עם זה .
הוא אוהב אותה , הוא נורא מצטער , וזה לא יקרה שוב , לעולם .
הוא נשבע .
זה לא יקרה לה , וגם לא לאיימי .
בסופו של דבר , שמעה את עצמה אומרת שגם היא מצטערת .
הוא הכה אותה בגלל כסף .
ובבוא החורף , כשלא היה לה מספיק כסף בחשבון כדי לשלם עבור הדלק להסקה , הוא הכה אותה שוב .
" לעזאזל , אישה .
את לא מבינה שקשה לי ? "
היא ישבה על רצפת המטבח והחזיקה את ראשה הכואב .
מעוצמת המכה איבדה את שיווי המשקל ונפלה .
מוזר , אבל רק עכשיו , כשישבה על הרצפה , גילתה עד כמה היא מלוכלכת , מטונפת ומוכתמת , עם גושי אבק ואלוהים־יודע־מה־עוד שנצמדו אל תחתית הארונות , במקום שקשה לראות בדרך כלל .
מחצית ממוחה הבחינה בלכלוך , ואילו המחצית השנייה נזפה בה :
את לא חושבת בהיגיון , ג'נט .
ביל הרביץ לך , וכנראה השתחרר לך איזה בורג אם דווקא עכשיו מטריד אותך האבק .
משהו מוזר קרה , כי פתאום העולם גם נשמע לה שונה .
איימי צפתה בטלוויזיה למעלה , במכשיר הקטן שבחדרה , אך לג'נט היה נדמה שהיא שומעת את הקולות בראשה :
את בּארני , הדינוזאור הסגול , ששר שיר על צחצוח שיניים .
אי־שם במרחק שמעה גם את המסחרית של האיש מחברת הדלק להסקה , את שאגת המנוע שלה כשנסעה בכביש הגישה ועלתה על הכביש הראשי .
" זה לא הבית שלך , " אמרה .
" את צודקת . "
ביל שלף בקבוק של ויסקי אוֹלד קרוֹ מהארון שמעל הכיור , ומזג מהמשקה לתוך צנצנת ריבה , אף־על־פי שהשעה היתה רק עשר בבוקר .
הוא התיישב ליד השולחן , אך לא שיכל את רגליו ולא התרווח .
" וזה גם לא הדלק שלי . "
ג'נט הסתובבה וניסתה לקום , אך לשווא .
היא הביטה בו דקה ארוכה כששתה .
" תעוף מפה . "
הוא צחק , הניד את ראשו ולגם לגימה נוספת מהוויסקי .
" זה מצחיק , " אמר .
" את אומרת לי לעוף , בזמן שאת מרוחה על הרצפה . "
" אני מתכוונת ברצינות .
תעוף מהבית שלי . "
איימי נכנסה לחדר .
היא חיבקה את הארנב שסחבה איתה לכל מקום , ועמדה בפתח לבושה בסרבל היפה שג'נט קנתה לה בחנות המפעל של אוֹשקוֹש בּגוֹש , עם רקמה של תותים מלפנים .
אחת מרצועות הסרבל נפתחה וצנחה אל מותניה .
עלה בדעתה של ג'נט שאיימי פתחה את הרצועה בעצמה , כי היא צריכה לשירותים .
" את על הרצפה , אמא . "
" אני בסדר , מתוקה . "
היא התרוממה , כהוכחה לכך שהיא אכן בסדר .
אוזנה השמאלית עדיין הצטלצלה , כמו בסרט מצויר , וציפורים התעופפו בראשה .
היא ראתה גם דם על היד שלה .
היא לא ידעה מאיפה זה הגיע .
היא הרימה את איימי בזרועותיה והשתדלה לחייך כמיטב יכולתה .
" את רואה ?
אמא סתם נפלה , זה הכול .
את צריכה פיפי , מתוקה שלי ?
את רוצה לשבת על הסיר ? "
" תסתכלי על עצמך , " אמר ביל .
" תראי איך את נראית ! "
הוא נד בראשו ולגם עוד לגימה .
" כלבה סתומה .
היא בטח בכלל לא שלי . "
" אמא , " אמרה הילדה והצביעה עליה .
" נפצעת .
יש לך פצע באף . "
אולי בגלל הדברים ששמעה , או שמא בגלל הדם , פרצה הילדה בבכי .
" את רואה מה עשית ? "
שאל ביל , ואז פנה לאיימי , " בחייך .
לא קרה שום דבר , מבוגרים רבים לפעמים .
ככה זה . "
" אני אומרת לך שוב , תעוף מפה . "
" ומה תעשי בלעדי , תגידי לי .
את אפילו לא יודעת למלא את המכל של הדלק . "
" נראה לך שאני לא יודעת את זה ?
אני לא צריכה אותך שתגיד לי את זה . "
בכיה של איימי גבר .
ג'נט חיבקה אותה חזק , וחשה בלחות החמה שהתפשטה בחיקה כשהילדה נתנה דרור לשלפוחית השתן שלה .
" בשם אלוהים , תשתיקי את הילדה . "
היא הצמידה את איימי אל חזה .
" אתה צודק , היא לא שלך .
היא לא שלך ולעולם לא תהיה שלך .
אם לא תעוף מפה , אני אזעיק את השריף , נשבעת לך . "
" אל תעשי לי את זה , ג'ן .
אני מזהיר אותך . "
" הנה אני עושה את זה .
זה בדיוק מה שאני עושה . "
הוא עלה למעלה , טרק דלתות , אסף את חפציו והשליך אותם בחזרה לתוך אותם ארגזי קרטון ששימשו אותו כשעבר להתגורר איתן , כמה חודשים קודם לכן .
למה היא לא חשבה על זה כבר אז , שמוזר שאין לו אפילו מזוודה ?
היא ישבה ליד השולחן במטבח , החזיקה את איימי בחיקה , עקבה אחרי השעון שמעל התנור וספרה את הדקות עד שיחזור למטבח כדי להכות אותה שוב .
אלא שאז שמעה את דלת הכניסה נפתחת , ואת הלמות צעדיו הכבדים במרפסת .
הוא נכנס ויצא כמה פעמים , נשא את הארגזים החוצה והשאיר את הדלת פתוחה כך שאוויר מקפיא נשב לתוך הבית .
לבסוף נכנס למטבח , וסוליות מגפיו הכתימו את הרצפה בעקבות של שלג .
" בסדר , בסדר .
את רוצה שאעזוב ?
אין שום בעיה . "
הוא הרים מהשולחן את בקבוק הוויסקי .
" הזדמנות אחרונה , " אמר .
ג'נט שתקה , וגם לא הסתכלה עליו .
" אז זה מה שאת רוצה .
בסדר .
אכפת לך שאשתה עוד אחת , לדרך ? "
בו ברגע הושיטה ג'נט את ידה והעיפה את הכוס אל צדו האחר של המטבח , הלמה בה ביד פתוחה כאילו היתה כדור פינג פונג שחובטים בו במחבט .
היא ידעה שתעשה זאת בערך חצי שנייה לפני שהכתה , אף שהבינה כי אין זה הרעיון המוצלח ביותר שעלה במוחה , אלא שאז כבר היה מאוחר מדי .
הכוס פגעה בקיר בחבטה חלולה , ונפלה על הרצפה בשלמותה .
היא עצמה את עיניה וחיבקה את איימי בכל כוחה , כי ידעה מה עתיד לבוא .
לרגע נשמע במטבח רק רחש הכוס שהתגלגלה על הרצפה .
היא חשה בזעמו הגובר של ביל , שפרץ מתוכו כמו גלי חום .
" חכי ותראי מה מצפה לך , ג'נט .
תזכרי מה אמרתי לך . "
הוא פסע אל מחוץ למטבח ונעלם .
היא שילמה לאיש מחברת הדלק להסקה כפי יכולתה , והורידה את התרמוסטט לעשר מעלות .
" איימי , מתוקה שלי , תחשבי שיצאנו לטיול קמפינג ארוך , " אמרה לילדה כשדחפה את ידיה לתוך כפפות וכיסתה את ראשה בכובע צמר .
" את רואה , כבר לא כל־כך קר , לא ממש .
זו פשוט הרפתקה . "
הן ישנו יחד תחת ערמה של שמיכות טלאים ישנות , ונשימתן התאבכה מעל פניהן בחדר הקפוא .
היא מצאה עבודה נוספת בלילות , עבודת ניקיון בתיכון המקומי , והשאירה את איימי אצל השכנה .
אבל אחרי שהאישה חלתה ואושפזה בבית החולים , נאלצה ג'נט להשאיר את איימי לבדה .
היא הסבירה לילדה מה עליה לעשות :
תישארי במיטה , אל תפתחי את הדלת , פשוט תעצמי את העיניים ואני אחזור הביתה עוד לפני שתרגישי שהלכתי .
היא התגנבה אל הדלת רק כשאיימי היתה שקועה בשינה עמוקה , ופסעה בזריזות לאורך השביל המכוסה בשלג אל המקום שבו חנתה מכוניתה , במרחק מה מהבית , כדי שאיימי לא תשמע אותה מתניעה .
לילה אחד היא עשתה טעות וסיפרה על כך למישהי , לאישה אחרת שעבדה איתה בצוות הניקיון , כשהשתיים יצאו לעשן .
ג'נט לא אהבה לעשן וגם לא רצתה לבזבז על זה כסף , אבל הסיגריות עזרו לה להישאר ערה , ובלי הפסקת סיגריות לא היה למה לצפות , פרט לאסלות נוספות שצריך לקרצף ולמסדרונות שצריך לשטוף .
היא ידעה שהיא עלולה להסתבך ולכן ביקשה מהאישה , אליס , שלא תספר על כך לאיש , אבל אליס כמובן הלכה והלשינה :
היא פנתה ישירות למפקח , והוא פיטר את ג'נט בו במקום .
" אסור להשאיר ככה ילד לבד , " אמר לה במשרד , ליד הדוודים .
גודלו של החדר לא עלה על שלושה מטרים רבועים , והיו בו שולחן מתכת עקום , כורסה ישנה שהריפוד שלה בצבץ החוצה וגם לוח שנה מאחת השנים שעברו .
האוויר במשרד היה כה חם ודחוס שג'נט התקשתה לנשום .
הוא הוסיף ואמר , " תגידי תודה שאני לא מתקשר לשירותי הרווחה של המחוז . "
בינה לבינה תהתה מתי נהפכה למישהי שאפשר להגיד לה משפט כזה , ובצדק .
עד לאותו רגע הוא נהג בה בחביבות , אז אולי תוכל להבהיר לו עד כמה קשה מצבה , שללא הכסף מהניקיונות היא לא יודעת איך תתקיים , אלא שהיא היתה עייפה מכדי למצוא את המילים .
היא לקחה את הצ'ק של המשכורת האחרונה , ונסעה הביתה במכוניתה הישנה והעלובה , קיה שקנתה כשהיתה בתיכון .
כבר אז היתה המכונית בת שש , והתפרקה מהר כל־כך עד שכמעט יכלה לראות במראה הפנימית את הברגים והאומים צונחים על האספלט .
היא עצרה בדרך בקוויק־מארט כדי לקנות חפיסת סיגריות , וכשלא הצליחה להתניע שוב פרצה בבכי .
היא לא הפסיקה לייבב במשך חצי שעה .
הבעיה היתה במצבר .
מצבר חדש עלה לה שמונים ושלושה דולר בסירס , אלא שאז כבר החמיצה שבוע שלם של משמרות ואיבדה גם את מקום עבודתה בבּוֹקס .
נשאר לה כסף רק כדי לקום וללכת , והיא ארזה את מיטלטליהן בתוך כמה שקיות מכולת ובארגזי הקרטון המעטים שביל השאיר .
איש לא ידע מה עלה בגורלן .
הבית נותר שומם .
הצינורות קפאו ונסדקו כמו פירות בשלים מדי .
בבוא האביב זרמו מתוכם המים במשך ימים שלמים , עד שלבסוף גילו בתאגיד המים שאיש לא משלם את החשבון , וכמה עובדים נשלחו כדי לסגור את הברז הראשי .
עכברים השתלטו על הבית , ולאחר שסופת רעמים קיצית ניפצה את החלון בקומה העליונה , השתלטו עליו גם הסנוניות :
הן בנו את קניהן בחדר השינה של ג'נט ושל איימי , שישנו בו בקור מקפיא .
בתוך זמן קצר נמלא הבית בצלילים ובריחות של ציפורים .
בדֶבּיוּק עבדה ג'נט במשמרת הלילה בתחנת דלק , בשעה שאיימי ישנה על הספה בחדר האחורי , עד שהבעלים גילה את הילדה וסילק אותן מהמקום .
זה קרה בקיץ , הן גרו בתוך הקיה והתקלחו בשירותים שמאחורי התחנה , כך שלא נותר להן אלא להמשיך בנסיעה .
במשך תקופה מסוימת ישנו ברוצ'סטר אצל חברה של ג'נט מהתיכון , שעברה לשם כדי ללמוד להיות אחות .
ג'נט מצאה שוב עבודה בניקיון , ושטפה רצפות בבית החולים שבו עבדה חברתה .
אך בתמורה היא קיבלה שכר מינימום , ודירתה של חברתה היתה קטנה מדי לשלושתן .
ג'נט עברה להתגורר במוטל , אבל לא היה מי שיטפל שם באיימי , חברתה לא יכלה לעזור לה ולא היה לה אף אחד אחר , ובסופו של דבר הן חזרו להתגורר במכונית .
זה היה בספטמבר , וכבר נעשה קריר .
ברדיו דיברו כל היום על מלחמה .
היא נסעה דרומה והספיקה להגיע לממפיס לפני שהקיה שבקה חיים .
הגבר שאסף אותן במרצדס סיפר להן שקוראים לו ג'ון .
היא ניחשה שזה שקר , בגלל האופן שבו אמר זאת , כמו ילד שממציא סיפור על ילד אחר ששבר את המנורה , וגם בגלל האופן שבו הסתכל עליה מכף רגל ועד ראש לפני שדיבר .
" קוראים לי ...
ג'ון . "
היא ניחשה שהוא בן חמישים בערך , אבל היא לא תמיד צדקה בדברים כאלה .
היה לו זקן מטופח והוא לבש חליפה כהה , כמו מנהל של בית לוויות .
תוך כדי נהיגה הוא הציץ באיימי במראה , זע בכיסאו באי־נוחות ושאל את ג'נט שלל שאלות :
לאן היא נוסעת , מה היא אוהבת לעשות , מה הביא אותה לטנסי הגדולה .
המכונית הזכירה לה את הגרנד פרי של ביל ריינולדס , רק יפה יותר .
החלונות היו סגורים כך שבקושי שמעה את העולם שבחוץ , והמושבים היו כה רכים עד
שהיא דמיינה את עצמה יושבת בתוך קערית גלידה .
היא רק רצתה לישון .
כשהגיעו למוטל כבר לא היה אכפת לה מה עומד לקרות .
זה נראה בלתי נמנע .
הם היו קרובים לנמל התעופה ; פני הארץ היו שטוחים , כמו באיווה , ובאור הדמדומים ראתה את אורות המטוסים שחגו סביב מסלולי הנחיתה , ונעו לאטם בקשתות מנומנמות כמו מטרות במטווח .
" איימי , חומד
, אמא רק נכנסת לחדר עם האיש הנחמד הזה , בסדר ?
תמשיכי להסתכל בתמונות בספר שלך , מתוקה שלי . "
הוא עשה את מה שעשה בנימוס , הוא אפילו קרא לה מותק , ולפני שהלך לדרכו הניח על השידה שטר של חמישים דולר שהספיק כדי לשכור חדר ללילה לה ולאיימי .
אבל האחרים לא היו נחמדים כמוהו .
בלילות נעלה את איימי בחדר והפעילה את הטלוויזיה בקול רם , ואז יצאה אל הכביש שבחזית המלון ופשוט עמדה שם .
עד מהרה מישהו עצר - זה תמיד היה גבר - ולאחר שקבעו מחיר היא לקחה אותו למוטל .
לפני שהרשתה לאיש להיכנס לחדר , הקפידה להיכנס לבדה ולשאת את איימי לחדר האמבטיה , שם הכינה לה מיטה בתוך האמבט , מכמה כריות ושמיכות .
איימי היתה בת שש .
היא היתה שקטה , כמעט לא דיברה רוב הזמן , אבל לימדה את עצמה לקרוא קצת מעיון חוזר באותם ספרים , וידעה גם חיבור וחיסור .
ערב אחד , כשצפו ב"גלגל המזל " , הגיעה תורה של הזוכה לבחור בפרס , ואיימי ידעה בדיוק על מה יכולה האישה לבזבז את כספה :
היא ידעה שלא תוכל להרשות לעצמה חופשה בקנקון , אבל כן תוכל לקנות מערכת ספות לסלון , ואפילו יישאר לה כסף למחבטי גולף לגבר ולאישה .
ג'נט הבינה שהבת שלה חכמה אם הצליחה לחשב את זה , אולי אפילו חכמה מאוד , והיא ידעה שהיא כבר צריכה ללמוד בבית ספר , אבל היא לא ידעה אם יש בתי ספר בקרבת מקום .
סביבן היו רק מוסכים ובתי עבוט ומוטלים כמו זה שבו התגוררו , הסוּפֶּרסיקס .
הבעלים היה גבר שנראה ממש כמו אלביס פרסלי , אבל לא כמו אלביס הצעיר והנאה , אלא כמו הגבר המזדקן והשמן עם השיער המיוזע והמשקפיים המוזהבים עם העדשות העבות שהעניקו לעיניו מראה של דגים ששוחים בתוך אקווריום .
והוא לבש ז'קט מסאטן , עם קישוט בצורת ברק מאחור , בדיוק כמו אלביס .
רוב הזמן הוא ישב ליד שולחנו שמאחורי דלפק הקבלה , שיחק סוליטר ועישן סיגר קטן עם קצה מפלסטיק .
ג'נט שילמה לו מדי שבוע במזומן , ואם נתנה לו טיפ של חמישים דולר הוא גם לא הטריד אותה .
יום אחד שאל אותה אם יש לה משהו להגנה , או שאולי היא רוצה לקנות ממנו אקדח .
היא אמרה , למה לא , בכמה ?
והוא אמר לה , עוד מאה .
הוא הראה לה אקדח חלוד למראה , בקוטר 0.22 , וכשהניח אותו בידה , ככה סתם בקבלה , הוא לא נראה מאיים , וּודאי לא נראה ככלי שעלול להרוג אדם .
אבל הוא היה קטן מספיק כדי שתוכל לשאת אותו בארנק שלקחה איתה כשיצאה אל הכביש , וזה לא היה רעיון גרוע להחזיק בכלי נשק .
" תיזהרי , אל תכווני אלי , " אמר המנהל , וג'נט ענתה לו , " בסדר , אם אתה מפחד ממנו כנראה הוא עובד .
מכרת לי אקדח . "
והיא שמחה על שהחזיקה באקדח .
מעצם הידיעה שהוא מונח בארנקה הבינה ג'נט שחששה לשלומה בעבר ושכעת אינה חוששת , או לפחות לא כל־ כך .
האקדח היה סוד כמוס , סוד שחשף מיהי באמת , כאילו נשאה בארנקה את שאריות עצמה .
ג'נט האחרת , זו שעמדה בכביש בחולצת בטן ובחצאית קצרצרה , שעִנטזה וחייכה ושאלה , " מה אתה מחפש , מותק ?
אולי אני יכולה לעזור לך הלילה ? "
הג'נט ההיא היתה המצאה , כמו אישה בסיפור שאת סופו היא לא ממש רצתה לדעת .
היא בכלל לא חשבה שזה יקרה כשהבחור ההוא אסף אותה בלילה ההוא .
היא ידעה לזהות מיד את הטיפוסים הרעים , ולפעמים היתה אומרת , לא תודה , וממשיכה ללכת .
אבל הוא נראה נחמד , אולי סטודנט בקולג' , ניחשה , או לפחות צעיר מספיק כדי להיות סטודנט , וגם לבוש יפה , במכנסי חאקי מגוהצים , ובחולצה כזאת , מאלה עם האיש הקטן שיושב על סוס ומניף מחבט .
הוא נראה כמו בחור שיצא לפגישה רומנטית , והמחשבה על כך הצחיקה אותה כשנכנסה למכונית , פורד אֶקספּוֹ גדולה עם מנשא על הגג , לאופניים או משהו כזה .
אלא שאז קרה דבר מוזר .
הוא סירב לנסוע למוטל .
היו גברים שדרשו מציצה בו במקום , במכונית , ואפילו לא טרחו לעצור בצד .
אבל הוא דחף אותה בעדינות הצדה כשניסתה לרדת לו , כי חשבה שלזה הוא מצפה .
הוא רצה לקחת אותה לבילוי , אמר .
והיא שאלה , מה זאת אומרת לבילוי ?
" לאיזה מקום נחמד , " הסביר .
" את לא רוצה ללכת למקום נחמד ?
אני מוכן לשלם לך יותר מהרגיל . "
היא הרהרה באיימי , הישנה בחדר , וידעה שממילא זה לא משנה .
" כל עוד זה לא ייקח יותר משעה , " אמרה .
" ותצטרך להסיע אותי בחזרה . "
אבל זה כן לקח יותר משעה , הרבה יותר משעה :
וכשהגיעו ליעדם , ג'נט כבר פחדה .
הוא עצר ליד בית עם שלט גדול שהתנוסס מעל המרפסת , ושלוש צורות שנראו כמו אותיות אבל לא בדיוק , וג'נט הבינה במה מדובר :
זה היה בית אחווה .
זה היה בית שחיו והשתכרו בו צעירים עשירים , על חשבון אבא , והעמידו פנים שהם לומדים כי הם רוצים להיות רופאים ועורכי דין .
" את תאהבי את החברים שלי , " אמר לה .
" בואי , אני רוצה שתפגשי אותם . "
" אני לא נכנסת , " אמרה .
" תיקח אותי בחזרה , עכשיו . "
לרגע ישב בשקט עם שתי הידיים על ההגה , וכשראתה שוב את פניו , את הרעב המטורף והאטי שבעיניו , הוא כבר לא נראה לה כמו בחור נחמד .
" זה לא בא בחשבון , " אמר .
" הייתי אפילו אומר שזאת בכלל לא אפשרות . "
" היית מת . "
היא פתחה לרווחה את דלת המכונית ופנתה לצאת , אף שלא היה לה מושג היכן היא , אבל גם הוא מיהר לצאת ותפס בזרועה .
כעת כבר היה לה ברור מה ציפה לה בתוך הבית , מה הבחור רצה ממנה ולאן נושבת הרוח .
וזו היתה אשמתה שלא הבינה את זה קודם , הרבה לפני , אולי עוד ביום שבו ביל ריינולדס נכנס לבּוֹקס .
היא הבינה שגם הבחור מפחד , שמישהו בתוך הבית הכריח אותו לעשות את זה , אולי החברים שלו , כך לפחות הוא הרגיש .
אבל זה לא עניין אותה .
הוא נעמד מאחוריה וניסה ללפות את צווארה בזרועו ולהשתלט עליה .
אבל היא הכתה בו בחוזקה בגב ידה , באזור הרגיש , והוא זעק מכאב וקרא לה כלבה וזונה וכל השאר , ואז הלם בפניה .
היא איבדה את שיווי המשקל ונפלה לאחור , והוא עט והתיישב עליה , פישק את רגליו סביב מותניה , כמו פרש על סוס , סטר לה והלם בה וניסה להצמיד את זרועותיה אל הקרקע .
היא ידעה היטב שאם זה יקרה , הכול ייגמר .
היא האמינה שכשיעשה לה את זה , לא יהיה אכפת לו אם היא בהכרה או לא .
לא יהיה אכפת לאף אחד מהם .
היא הושיטה את ידה לארנק , שהיה מוטל על הדשא .
חייה נעשו כה מוזרים עד שכעת הרגישה כאילו הם כבר לא שלה - אם בכלל היו שלה מלכתחילה .
אך לאקדח יש היגיון פשוט .
אקדח יודע מהו תפקידו , והיא חשה היטב במתכת הקרירה כשהחליק לתוך ידה , כאילו רצה להיות שם .
מוחה אמר לה , אל תחשבי , ג'נט , והיא הצמידה את הלוע אל רקתו של הבחור , הרגישה בעור ובעצמות כשהקנה נלחץ אל ראשו , חשבה לעצמה שממרחק כזה היא לא יכולה לפספס , וסחטה את ההדק .
א
ת שארית הלילה העבירה בדרך הביתה .
לאחר שהבחור נפל ממנה , רצה מהר ככל שנשאו אותה רגליה אל הכביש הראשי ביותר שמצאה , שדרה רחבה מוארת בפנסי רחוב , והגיעה לתחנה בדיוק כשהאוטובוס עצר .
היא לא ידעה אם יש דם על בגדיה , אך הנהג לא טרח להעיף בה מבט כשהסביר לה איך לחזור לנמל התעופה , והיא ישבה מאחור , כך שאיש לא יכול לראותה .
והאוטובוס גם ככה היה כמעט ריק .
לא היה לה מושג היכן היא .
האוטובוס נסע לאטו בשכונות של בתים וחנויות שהיו כולם חשוכים וחלף בדרכו על פני כנסייה גדולה , ושלטים שהובילו לגן חיות .
לבסוף נכנס האוטובוס למרכז העיר , והיא נאלצה לעמוד בתחנה מפלסטיק שקוף ולחכות לקו אחר , כשכולה רועדת מקור ומרטיבות .
אי־שם איבדה את שעונה , ולא ידעה מה השעה .
אולי הוא נפל כשנאבקה בבחור , ואולי השוטרים יראו בשעון ראיה .
אבל זה היה שעון טיימקס פשוט שקנתה בווֹלגרינז , והיא לא האמינה שהוא יסגיר אותה .
האקדח היה מרשיע הרבה יותר :
היא השליכה אותו על הדשא , כך לפחות זכרה .
זרועה נותרה חסרת תחושה מעוצמת ההדף שספגה כף היד , ובעצמותיה הדהד צליל מתמשך , כמו קולן שצלילו מסרב לגווע .
כשהגיעה למוטל כבר עלתה השמש ; היא הרגישה שהעיר מתעוררת .
היא נכנסה לחדר לאורה האפרורי של הזריחה .
איימי נרדמה עם הטלוויזיה דלוקה , וכעת שודרה פרסומת למכשיר כושר כזה או אחר .
גבר שרירי עם שיער אסוף ופה ענקי נבח חרישית מתוך המסך .
ג'נט ניחשה שנותרו לה בקושי שעתיים־שלוש לפני שיבואו לעצור אותה .
היה טיפשי מצדה להשאיר את האקדח מאחור , אבל כבר לא היה שום טעם לחשוב על זה .
היא התיזה מים על פניה וצחצחה את שיניה , אך לא העזה להביט בעצמה במראה .
היא לבשה מכנסי ג'ינס וחולצת טריקו .
היא השליכה למכל הזבל המצחין שמאחורי המוטל את הבגדים האחרים :
את חצאית המיני , את חולצת הבטן ואת הז'קט המצויץ שלבשה בכביש , שהיו מגואלים בדם ומכוסים בפיסות קטנות של חומר שהיא לא רצתה לדעת מהו .
הזמן כאילו נדחס משום מה , כמו אקורדיון .
כל שנות חייה וכל הדברים שקרו לה בעבר נמחצו תחת משקלו של הרגע הזה .
היא זכרה את שעות הבוקר המוקדמות , כשאיימי היתה תינוקת , איך חיבקה ונדנדה אותה ליד החלון , ולפעמים נרדמה בעצמה .
הבקרים ההם היו נחמדים , והיא תזכור אותם לעד .
היא ארזה כמה חפצים בתיק בנות הפּאוּאֶר פּאף של איימי , ולעצמה ארזה שקית נייר חומה ובה קצת בגדים וכסף .
היא כיבתה את הטלוויזיה וניערה את בתה בעדינות .
" מתוקה שלי , תתעוררי .
אנחנו חייבות ללכת . "
הילדה היתה עדיין רדומה , אבל הניחה לג'נט להלביש אותה .
מאז ומתמיד היתה כזאת בשעות הבוקר , ישנונית וחושיה מעורפלים , וג'נט שמחה שכל זה לא קורה בשעה מאוחרת יותר , כי אז היה עליה לספק הסברים ולהשתמש בכושר השכנוע שלה .
היא נתנה לבתה חטיף דגנים ופחית חמה של מיץ ענבים , ושתיהן יצאו אל הכביש הראשי , בחזרה אל תחנת האוטובוס .
היא נזכרה שבדרכה חזרה למוטל ראתה כנסיית אבן גדולה ובחזיתה השלט :
גבירתנו של הצער .
אם תעלה לאוטובוס הנכון , תיארה לעצמה שתעבור שוב ליד אותה כנסייה .
היא התיישבה עם איימי במושב האחורי , וכרכה את זרועה בחוזקה סביב כתפיה .
הילדה כמעט לא דיברה , רק פעם אחת אמרה שהיא שוב רעבה , וג'נט שלפה עוד חטיף דגנים מהקופסה שארזה בתיק הגב של איימי , לצד בגדים נקיים , מברשת שיניים וגם פיטר הארנב .
איימי , אמרה ג'נט בלבה , את הילדה הטובה שלי , הילדה הכי טובה בעולם , ואני נורא מצטערת , נורא מצטערת .
הן החליפו אוטובוס במרכז העיר ונסעו עוד שלושים דקות , וכשג'נט ראתה את השלט של גן החיות היא תהתה אם נסעה רחוק מדי .
אלא שאז נזכרה שראתה את הכנסייה לפני גן החיות , וכעת היא תהיה אחריו כי הן נוסעות בכיוון ההפוך .
לבסוף ראתה אותה .
באור יום היא נראתה שונה , כבר לא כל־כך גדולה , אבל זה יספיק .
הן ירדו מהאוטובוס בדלת האחורית , וג'נט רכסה את המעיל של איימי והניחה את תיק הגב על כתפיה בשעה שהאוטובוס התרחק .
היא נשאה את מבטה וראתה גם את השלט השני , את השלט שזכרה מליל אמש , תלוי על עמוד בקצה השביל שנמתח לצד הכנסייה :
" מנזר אחיות הרחמים " .
היא נטלה את ידה של איימי ופסעה לאורך השביל .
משני עבריו היו נטועים עצים ענקיים , זן כלשהו של אלון , עם ענפים ארוכים ומכוסי אזוב שהצלו עליהן .
לא היה לה מושג איך נראה מנזר מבפנים .
בסופו של דבר זה היה רק בית רגיל , אבל נחמד , בנוי כולו מאבן שנצצה במקצת , עם גג רעפים ועיטור לבן סביב החלונות .
בחזית היתה גינה של עשבי מרפא , והיא חשבה לעצמה שזה בוודאי מה שעושות הנזירות :
הן יוצאות אל הגינה ומטפלות בדברים שצומחים .
היא ניגשה אל דלת הכניסה וצלצלה בפעמון .
האישה שפתחה את הדלת לא היתה זקנה , כמו שדמיינה ג'נט , והיא
גם לא לבשה חלוק או השד יודע איך קוראים לזה .
היא היתה צעירה , לא מבוגרת בהרבה מג'נט , ופרט לצעיף שכיסה את ראשה לבשה בגדים רגילים לחלוטין , חצאית וחולצה , ונעלה זוג נעלי סירה חומות .
והיא היתה שחורה .
לפני שעזבה את איווה , ג'נט כמעט לא ראתה מימיה אנשים שחורים , פרט לאחד או שניים ולאלה שהופיעו בטלוויזיה ובסרטים .
אבל ממפיס שרצה שחורים .
היא ידעה שלאנשים מסוימים יש איתם בעיות , אבל לג'נט הם מעולם לא הפריעו וכעת לא היתה לה שום בעיה עם נזירה שחורה .
" סליחה שאני מפריעה , " אמרה לה ג'נט .
" המכונית שלי התקלקלה , ותהיתי אם ... "
" כמובן , " אמרה האישה .
לקולה היה צליל מוזר , שלא הזכיר שום דבר שג'נט שמעה בחייה , כאילו התנגנו בו תווי מוזיקה בין המילים .
" היכנסו , שתיכן . "
האישה נסוגה לאחור והניחה לג'נט ולאיימי להיכנס פנימה .
אי־שם בתוך הבניין היו נזירות נוספות , אולי גם הן שחורות , חשבה ג'נט , שישנו או בישלו או קראו או התפללו .
היא תיארה לעצמה שהן מתפללות הרבה , אולי אפילו רוב שעות היום .
הבניין היה שקט , והיא חשבה שכנראה צדקה .
כעת היה עליה לשכנע את האישה להניח לה ולאיימי לנפשן .
היא ידעה שהיא חייבת , זוהי עובדה , ממש כמו העובדה שרצחה אמש בחור צעיר וכל זה .
היא ידעה שהצעד הבא יהיה כואב עוד יותר , אך פרט לכך הוא לא היה שונה .
" מיס ...? "
" אה , תקראי לי לייסי , " אמרה האישה .
" אנחנו לא מקפידים על גינונים .
זאת הבת שלך ? "
היא כרעה על ברכיה מול איימי .
" שלום , איך קוראים לך ?
יש לי אחיינית קטנה בערך בגילך , והיא יפה כמעט כמוך . "
היא הביטה בג'נט .
" הבת שלך ביישנית מאוד .
אולי זה בגלל המבטא שלי .
אני מסיֶירָה לֵאוֹנֶה , במערב אפריקה . "
היא פנתה בחזרה אל איימי ואחזה בידה .
" את יודעת איפה זה ?
זה רחוק מאוד . "
" כל הנזירות כאן באו משם ? "
שאלה ג'נט .
האישה הזדקפה , צחקה וחשפה שיניים בוהקות .
" לא , מה פתאום !
אני היחידה , לצערי . "
במשך זמן מה אף אחת מהן לא אמרה דבר .
ג'נט חיבבה את האישה הזאת , נהנתה להאזין לקולה .
החביבות שהפגינה כלפי איימי והאופן שבו הביטה בעיניה כשפנתה אליה מצאו חן בעיניה .
" מיהרתי לקחת אותה לבית הספר , את מבינה , " אמרה ג'נט , " ופתאום המכונית הישנה שלי פשוט התפגרה . "
האישה הנהנה .
" בבקשה .
בואו איתי . "
היא הובילה את ג'נט ואת איימי לפרוזדור ומשם אל המטבח , חדר גדול ובו שולחן אוכל ענקי מעץ אלון וארונות עם תוויות :
כלי חרסינה , קופסאות שימורים , פסטה ואורז .
ג'נט מעולם לא שאלה את עצמה מה ואיך אוכלות נזירות .
היא תיארה לעצמה כי בחברתן של נזירות רבות שמתגוררות יחדיו חשוב לדעת מה יש במטבח והיכן .
האישה הצביעה על הטלפון התלוי על הקיר , מכשיר חום וישן , עם חוט ארוך .
ג'נט תכננה היטב את החלק הבא בתוכנית שהגתה .
האישה הניחה מול איימי צלחת עוגיות , לא כאלה שקונים בחנות , אלא עוגיות שמישהי ממש אפתה , בשעה שג'נט חייגה מספר .
קול מוקלט מעברו השני של הקו הודיע לה שהיום יהיה מעונן , עם טמפרטורה של שתים־עשרה מעלות וסיכוי לגשם לקראת הערב .
היא העמידה פנים שהיא משוחחת עם שירות החילוץ של טריפְּל אֵיי , והנהנה במרץ .
" הם בדרך , " אמרה , ותלתה את השפופרת במקומה .
" הוא ביקש שאצא החוצה כדי לפגוש אותם .
האיש אמר שיש לו רכב חילוץ ממש באזור . "
" יופי , מצוין , " אמרה האישה במאור פנים .
" כנראה יש לך מזל .
אם את רוצה , את יכולה להשאיר את הבת שלך איתי .
לא כדאי שתסתובב ברחוב סואן . "
זהו זה .
לג'נט לא נותר אלא להיענות בחיוב להצעה .
" לא אכפת לך ? "
האישה חייכה שוב .
" אנחנו נסתדר .
נכון ? "
היא הביטה באיימי והנהנה לאות עידוד .
" את רואה ?
היא שמחה להיות כאן איתי .
לכי תטפלי במכונית שלך . "
איימי ישבה על אחד הכיסאות שליד שולחן העץ הגדול , ולפניה נחו צלחת העוגיות וכוס חלב .
היא עדיין לא נגעה בהם .
היא הסירה את תיק הגב מכתפיה וערסלה אותו בחיקה .
ג'נט נעצה בה מבט ארוך ככל שהרשתה לעצמה , ואז כרעה על ברכיה וחיבקה אותה בחום .
" תהיי ילדה טובה , " אמרה , ואיימי הנהנה מעל לכתפה .
ג'נט התכוונה לומר משהו נוסף , אבל לא הצליחה למצוא את המילים .
היא הרהרה בפתק שהשאירה בתיק הגב , בפיסת הנייר שהנזירות ימצאו כשג'נט לא תחזור לקחת את בתה .
היא חיבקה אותה בכל כוחה , עד כמה שהעזה .
נוכחותה של איימי הקיפה אותה , חום גופה , ריח שערה ועורה .
ג'נט ידעה שהיא עומדת לפרוץ בבכי , ושאסור שהאישה , לוסי ?
לייסי ?
תראה את זה , ובכל זאת הרשתה לעצמה להחזיק באיימי רק עוד רגע וניסתה לחקוק בזיכרונה את הנוכחות הזאת , אי־שם במקום בטוח שבו תוכל להיאחז בה .
לבסוף הניחה לבתה , ולפני שמישהי הספיקה לומר מילה נוספת , יצאה ג'נט מהמטבח , הלכה בשביל הגישה אל הרחוב והמשיכה בלי לעצור .

פתח דבר
מתוך כתביו של המתעד הראשון ( " ספר התריסרים " )
כפי שהוצג בכנס העולמי השלישי
לחקר צפון אמריקה בתקופת ההסגר
המרכז לחקר תרבויות אנוש וסכסוכים
אוניברסיטת ניו סאות ויילס ,
הרפובליקה האינדו־אוסטרלית
21-16 באפריל , שנת 1003 אחה"נ
[ תחילת הקטע . ]
פרק א'
1 .
ויהי בימים ההם רבה רעת האדם בארץ , ותישחת הארץ ותימלא חמס , והשחית האדם כל בשר , והעולם היה לחלום של מוות ;
2 .
וירא אלוהים את אשר ברא , ויתעצב אל לבו ויִינחם , כי לא שכנה עוד רוחו בקרב בני האדם .
3 .
ויאמר אלוהים :
כאשר עשיתי לנח אעשה לכם , והנני מביא מבול גדול על הארץ ; ויהי מבול של דם .
והיו לבשר המפלצות שבלב האדם , וטרפו את כל אשר ייקרה בדרכן .
וייקַָראו המפלצות נגיפיים .
4 .
ויתהלך הראשון ביניכם איש צדיק ותמים , ויסתיר את הרע שבלבו ; וייתקף מחלה , ויהפוך לשֵד נורא .
ויהי השֵד אבי החורבן , וייקרא שמו אפס .
5 .
ויאמרו בני האדם :
היֵדע העולם עוד גיבור חיל כיצור הזה ?
הלוא כל צבאות אויבינו יניחו את נשקם ויכסו עיניהם מאימת היצור הנורא .
6 .
ויצא צו מן הדרגים הגבוהים ביותר , ויבחרו תריסר פושעים ויקבלו את דמו של אפס , ויהפכו לשֵדים אף המה ; ויהיו שמותיהם לשם אחד , בבקוק־מוריסון־צ'אבז־באפס־טורל־וינסטון־סוסה־אקולז־למבּרייט־ מרטינז־ריינהרדט־קרטר , וייקרא שמם התריסר .
7 .
ואבחר מתוככם ילדה ברת לבב , ותעמוד מולם ; ואתן אות וסימן בחיות ותזעקנה .
8 .
והילדה שמה איימי , הנקראת גם אהבה :
איימי של הנשמות , הילדה משומקום .
9 .
ויתפשטו האות והסימן מן המקום שנקרא ממפיס , יללות של חיות , צווחות ותרועות אדירות ; וייפקחו עיניה של אישה ושמה לייסי , הנזירה בעיני אלוהים .
ויאמר אלוהים ללייסי :
10 .
ואבחר גם בך להיות עזר כנגדה של איימי , להוליכה בדרך הישר .
באשר תתהלַך תתהלכי את ; ומסעך יהיה קשה מנשוא ויימשך דורות רבים .
11 .
ותהי כאֵם לילדה , אשר הנחתי על פני האדמה לרפא את העולם השבור ; כי בתוכה אעשה תיבה , ותצרור בתוכה את נשמות הצדיקים .
12 .
ככל אשר ציווה אלוהים את לייסי , כן עשתה .
פרק ב'
1 .
ויהי בימים ההם ותילקח איימי למקום שנקרא קולורדו , ותיפול בשְבי אנשים רעים ; ושם שוכנו גם אפס והתריסר , כבולים בשלשלאות , ויבקשו שוביה של איימי להפוך אותה לאחת מהם , לצרף את מוחה למוחותיהם .
2 .
ותקבל שם איימי את דמו של אפס , ותשקע בעילפון שכמוהו כמוות ; ולא תמות , ולא תעטה את דמותה של המפלצת .
כי לא היתה זו תוכניתו של האֵל .
3 .
ותשקע איימי בעילפון ימים רבים , ויהי אסון גדול ויקיץ הקץ על העידן שלפני ויחל העידן שאחרי ; ויברחו התריסר , ויברח גם אפס , ויזרעו מוות על פני האדמה .
4 .
ותישא איימי חן לפני איש אחד , צדיק בדורו , וירחם עליה ויגנוב אותה מן המקום הזה .
וייקרא האיש וולגסט , ואלוהים אהבוֹ .
5 .
ויתהלכו וולגסט ואיימי אל המקום שנקרא אורגון , עמוק בהרים ; ויחיו שם יחדיו בעת הידועה כשנת אפס .
6 .
ויִפצו התריסר פיהם בעת ההיא , ויכלו כל בשר בכל פה ; ומי שלא היה להם לאוכלה נהפך והצטרף במוחו אליהם .
ויפרו וירבו התריסר אלפי מונים , וייצרו שנים־עשר שבטים נגיפיים , ויהיו לכל אחד רבּים משלו , ויהלכו על פני האדמה בלי שם או זיכרון , וישמידו כל בשר .
7 .
ויחלפו העונות ; ויהי וולגסט אב לאיימי , שהיתה יתומה , וגם הוא חשוך ילדים ; ויאהבנה מאוד , והיא אותו .
8 .
וירא והנה איימי אינה כמותו , כמו בני האדם אשר על פני האדמה ; היא לא זקנה , לא ידעה כאב , לא נזקקה למזון או למנוחה .
ויקנן בלבו החשש לגורלה , כשילך מעמה .
9 .
והנה ביום מן הימים , ויבוא אליהם אדם מן המקום שנקרא סיאטל ; וייאלץ וולגסט לחסלו , פן יהפוך האיש לשֵד בקרבם .
כי העולם היה לנחלת המפלצות , ואיש לא חי זולתן .
10 .
ויהיו כאב ובתו , ויטפלו זה בזה ; והנה לילה אחד , וימלאו השמים אור מסמא ; ויעלה השחר ויביא עמו ריחה של צחנה , ואפר ירד על פני האדמה .
11 .
כי אור המוות הוא , וייפול וולגסט למשכב ויחלה במחלה קטלנית .
ותיוותר איימי לשוטט על פני האדמה החרבה , ויארחו עמה לחברה רק נגיפיים .
12 .
ויהי בוקר ויהי ערב , ויחלפו שתיים ותשעים שנה .
פרק ג'
1 .
והנה בשנה השמונה ותשעים לחייה , במקום שנקרא קליפורניה , ותרא איימי עיר , המכונה המושבה הראשונה , ובין כתליה תשעים נשמות , צאצאי הילדים שעשו את דרכם בעידן שלפני מהמקום שנקרא פילדלפיה .
2 .
ויִימלאו האנשים מורא למראה הילדה , כי לא ידעו דבר על העולם , וידברו נגדה דברים רבים ויכלאוה ; ותקום מהומה רבה , ותיאלץ איימי לנוס על נפשה בחברתם של אחרים .
3 .
ואלה שמות חבריה למסע :
פיטר , אלישיה , שרה , מייקל , הוליס , תיאו , מָאוּסָמי ובּוּטס , שמונה בסך הכול ; ויהי כל אחד מהם בר לבב , ויאבו כולם לראות את העולם אשר מחוץ לעירם .
4 .
וביניהם היה פיטר ראשון , ואלישיה שנייה , ושרה שלישית ומייקל רביעי ; וגם האחרים היו טובים בעיני אלוהים .
5 .
ויעזבו יחדיו את המקום בחסות החשכה , ויבקשו למצוא את סוד חורבנו של העולם , במקום שנקרא קולורדו , מרחק חצי שנת מסע במדבר צייה ; ויעברו תלאות רבות , והגדולה שבהן תהא הייבן .
6 .
וייפלו בשבי במקום שנקרא לאס וגאס ויובאו בפני בבקוק , הראשון מתריסר ; ויהיו תושבי העיר כעבדים נרצעים לבבקוק ולרבּים , ויקריבו שניים ממספרם בכל ירח חדש , וישבו לבטח .
7 .
ויושלכו איימי וחבריה אל מקום הקורבן , וישיבו מלחמה לבבקוק הנורא ; ויאבדו חיים רבים .
ויימלטו יחדיו מן המקום ההוא , פן ימותו גם המה .
8 .
וייפול אחד מביניהם , הנער בּוּטס ; ויקברוהו איימי וחבריה ויקימו במקום גלעד .
9 .
ויתמלא לבם צער רב , כי בּוּטס היה אהוב על כולם ; אך לא יכלו עוד להתמהמה , יען כי בבקוק והרבּים דולקים אחריהם .
10 .
ויגיעו איימי וחבריה לבית שהזמן עמד בו מלכת ; כי אלוהים בירך את המקום , ויהפוך אותו לאדמה קדושה .
ונודע המקום כבית החווה .
וינוחו שם בטח , שבעה ימים בסך הכול .
11 .
ויבחרו שניים להישאר בבית החווה , כי האישה כורעת ללדת .
וייוולד הילד כיילב , ויהי אהוב על אלוהים .
12 .
וימשיכו האחרים בדרכם , ויותירו שניים מאחור .
פרק ד'
1 .
וימשיכו איימי וחבריה ויעשו את דרכם ימים ולילות למקום שנקרא קולורדו ; והנה פגשו חיילים רבים , מאה במספר , חברי המשלחת השנייה , מהמקום שנקרא טקסס .
2 .
ותהא טקסס מקום מפלט על פני האדמה ; ויצאו החיילים לכל עבר ויילחמו בנגיפיים , ויישבעו למות למען אחיהם .
3 .
ותבחר אחת מהם להצטרף לשורותיהם ולהיות חיילת במשלחת , היא אלישיה המכונה בּלֵיידז , על שום סכיניה .
ויבחר אחד החיילים להצטרף אליהם במקומה , והחייל היה לוּציוּס הנאמן .
4 .
ושם היו מתמהמהים , אלמלא קרב החורף ; ויבחרו ארבעה מבני החבורה לנסוע עם החיילים למקום שנקרא טקסס , וייאלצו איימי ופיטר להמשיך לבדם .
5 .
ויבואו השניים למקום שבו נבראה איימי ; ושם , על הפסגה הגבוהה ביותר , נגלה לעיניהם מלאך האֵל .
ויאמר המלאך לאיימי :
6 .
אל תיראי , כי אני אותה לייסי שזכרת .
ואשב ואחכה דורות רבים כדי להראות לך את הדרך , לך ולפיטר ; כי הוא איש הימים , ונבחר לעמוד לצדך .
7 .
כפי שעשה אלוהים בימיו של נח , כן עשה גם כעת , וייבן תיבה גדולה אשר תחצה את מימי החורבן ; והתיבה היא איימי .
ופיטר הוא שיוביל את חבריו לנמל מבטחים .
8 .
ויתקן אלוהים את שנשבר , ויביא נחמה לנשמות הצדיקים .
וייקרא שמו של התיקון המעבר .
9 .
ותקרא המלאך לייסי בשמו של בבקוק , הראשון מתריסר , ותזעק אותו מתוך החשכה ; ויתחולל קרב גדול .
ותקטול אותו לייסי בפרץ מסמא של אור , ותעל נשמתה השמימה ותיאסף אל אלוהיה .
10 .
וישוחררו הרבּים של בבקוק מכבליהם ; ויזכרו מי היו בעידן שלפני :
גבר ואישה , בעל ורעיה , הורה וילד .
11 .
ותנוע איימי ביניהם , ותברך כל אחד בתורו :
כי כה רצה אלוהים , שתהא הכלי שיצרור את נשמותיהם בליל השכחה הארוך .
וינטשו נשמותיהם את פני האדמה וימותו .
12 .
וילמדו איימי וחבריה את אשר צופן להם העתיד ; כי מסעם היה ארוך ופתלתול , והוא רק החל .
שער 1 |  הרוח
קיץ , 97 אחה"נ
חמש שנים לאחר נפילתה
של המושבה הראשונה
זכור אותי כשאלך ממך ,
למרחקים אל ארץ הדממה .
כריסטינה רוסטי , " זכור אותי "
1 |  בית היתומים של מסדר האחיות , קֵרוויל , טקסס
בסיומה של ארוחת הערב , לאחר תפילת ערבית וגם אמבטיה , אם היה זה ליל רחצה , ובסופו של המשא ומתן האחרון לאותו יום ( בבקשה , גברתי הנזירה , תרשי לנו להישאר עוד קצת ?
בבקשה , רק עוד סיפור אחד ! ) , כשכל הילדים נרדמו סוף־סוף ומסביב השתררה דממה , איימי צפתה בהם .
לא היה בזה שום פסול ; הנזירות התרגלו לנדודי השינה שלה .
היא נעה בין החדרים השקטים כמו רוח רפאים , צעדה חרישית בין שורות של מיטות שבהן ישנו הילדים , והביטה בפנים ובגופים הקטנים שהיו שקועים בשינה בוטחת .
הילדים הגדולים ביותר היו בני שלוש־עשרה , כמעט בוגרים , והצעירים שבהם היו רק תינוקות .
לכל אחד היה סיפור משלו , והוא תמיד היה עצוב .
רבים היו עזוביים שננטשו בבית היתומים בידי הורים שלא עמדו בתשלום המס .
אחרים נפלו קורבן לנסיבות אכזריות עוד יותר :
אמהות שמתו בלידה , או אחרות שלא נישאו ולא יכלו לשאת את הבושה ; אבות שנעלמו בזרמים האפלים של העיר או הוצאו אל מחוץ לחומות .
מוצאם של הילדים היה אמנם מגוון , אך הגורל שיועד להם היה זהה .
הבנות יצטרפו למסדר ויקדישו את חייהן לתפילה , להתבוננות פנימית ולטיפול בילדים במצבם ; ואילו הבנים יהיו לחיילים , חברי המשלחת , ויישבעו שבועת אמונים שונה אבל מחייבת לא פחות .
אבל בחלומותיהם הם ילדים , הם עדיין ילדים , חשבה איימי .
מילדותה שלה נותר רק זיכרון עמום , מעין היסטוריה מופשטת , ובכל זאת , כשהביטה בילדים הישנים , בחלומות שריצדו לנגד עיניהם העצומות , הרגישה קרובה יותר אל העבר , אל העידן שבו היתה גם היא רק יצור קטן עלי אדמות , תמימה וחסרת כל מודעות לעתיד המצפה לה , למסע הארוך כל־כך של חייה .
הזמן השתרע בתוכה כמו מרחב עצום , רצוף שנים רבות מדי שאין ביניהן שום הבדל .
אולי בגלל זה שוטטה ביניהם בלילות :
כדי לזכור .
את מיטתו של כיילב שמרה לסוף , כי ידעה שהוא מחכה לה .
כיילב התינוק , שכבר לא היה תינוק אלא ילד בן חמש , נמרץ ומלא חיים כמו כל הילדים , מלא הפתעות והומור ואמת מרעישה .
מאמו ירש את עצמות הלחיים הגבוהות והמפוסלות וגם את עור הזית שאפיין כל־כך את בני משפחתה ; מאביו ירש את המבט העיקש , את הפנים חמורות הסבר ואת השיער הגס , השחור והקצוץ , שנודע בכינוי " שער הג'קסונים " בקרב חברי המושבה הראשונה .
שילוב של תווים , כמו פאזל מִסך החלקים של בני שבטו .
איימי ראתה אותם בעיניו .
הוא היה מָאוּסָמי ; הוא היה תיאו ; הוא היה רק הוא עצמו .
" ספרי לי עליהם . "
תמיד אותו הטקס , מדי לילה .
נדמה שהילד מתקשה להירדם בלי לחזור אל העבר שממנו לא זכר דבר .
איימי התיישבה כהרגלה בקצה מיטתו .
מתחת לשמיכה בקושי הורגשה צורת גופו של הילד הקטן והצנום ; סביבם ישנו עשרים ילדים והיו כמו מקהלה שותקת .
" טוב , " אמרה .
" בוא נראה .
אמא שלך היתה יפה מאוד . "
" לוחמת . "
" כן , " השיבה לו איימי בחיוך , " לוחמת יפה .
עם שיער שחור וארוך שאותו קלעה לצמה של לוחמת . "
" כדי שתוכל להשתמש בקשת . "
" נכון מאוד .
אבל יותר מכול היא היתה נחושה .
אתה יודע מה זה אומר , נחושה ?
הסברתי לך פעם . "
" זה כמו עקשנית ? "
" כן , אבל במובן הטוב של המילה .
אם אומר לך לשטוף את הידיים לפני ארוחת ערב , ותסרב , זה לא כל־כך טוב .
אסור להיות עקשן מהסוג הזה .
התכוונתי לומר שאמא שלך הלכה תמיד בדרך שהאמינה בה . "
" וככה היא ילדה אותי . "
הוא התרכז בכל מילה .
" כי היא האמינה ...
שצריך להביא אור לעולם . "
" יפה מאוד .
אתה זוכר .
זכור תמיד שהבאת אור לעולם , כיילב . "
הבעת אושר חמימה הציפה את פניו של הילד .
" ספרי לי על תיאו .
על אבא שלי . "
" על אבא שלך ? "
" בבקשהההה . "
היא צחקה .
" בסדר .
אבא שלך .
קודם כול , הוא היה אמיץ מאוד .
גיבור .
והוא אהב את אמא שלך אהבה גדולה . "
" אבל הוא היה עצוב . "
" נכון , הוא היה עצוב .
ובגלל זה הוא גם היה אמיץ כל־כך , אתה מבין .
כי הוא עשה מעשה אמיץ מאין כמותו .
אתה יודע מה הוא עשה ? "
" הוא נאחז בתקווה . "
" כן .
הוא נאחז בתקווה גם ברגעים של אובדן תקווה , וזה מעשה אמיץ מאוד .
תזכור גם את זה . "
היא התכופפה ונשקה לו על מצחו , שהיה לח מחום ילדותי .
" נו , כבר מאוחר .
הגיע הזמן לישון .
מחר יעלה יום חדש . "
" והם ...
אהבו אותי ? "
איימי הופתעה .
לא מהשאלה עצמה - הוא חזר עליה בהזדמנויות רבות , כמבקש אישוש - אלא מהנימה המהוססת .
" בטח , כיילב .
כבר אמרתי לך פעמים רבות .
הם אהבו אותך מאוד .
והם עדיין אוהבים אותך . "
" אבל בגן עדן . "
" נכון . "
" ושם נחיה כולנו לנצח .
במקום שהנשמה הולכת אליו . "
הוא הפנה את מבטו הצדה , ואז הוסיף , " אומרים שאת זקנה מאוד . "
" מי אומר , כיילב ? "
" אני לא יודע . "
הוא משך בכתפיו , עטוף בשמיכה שלו כמו פקעת .
" כולם .
הנזירות .
שמעתי אותן מדברות . "
הנושא מעולם לא עלה בעבר .
ככל שהיה ידוע לאיימי , רק האחות פֶּג ידעה את כל האמת .
" טוב , " התעשתה ואמרה , " אני הרבה יותר זקנה ממך , זה בטוח .
אני מספיק זקנה כדי לומר לך שהגיע הזמן לישון . "
" לפעמים אני רואה אותם . "
הפעם היא קפאה במקומה .
" כיילב ?
איך אתה רואה אותם ? "
אבל הילד לא הביט בה ; מבטו הופנה עמוק פנימה .
" בלילה .
כשאני ישן . "
" התכוונת לומר , כשאתה חולם . "
נדמה שלא ידע לענות על כך .
היא נגעה בזרועו מבעד לשמיכה .
" זה בסדר , כיילב .
תספר לי כשתהיה מוכן . "
" זה לא אותו דבר .
זה לא כמו חלום . "
הוא הפנה את מבטו אליה .
" אני רואה גם אותך , איימי . "
" אותי ? "
" אבל את שונה .
לא כמו שאת עכשיו . "
היא חיכתה שימשיך , אבל הוא שתק .
שונה במה ?
" אני מתגעגע אליהם , " אמר הילד .
היא הנהנה , ולעת עתה הניחה לו להחליף נושא .
" אני יודעת .
עוד תראה אותם שוב .
אבל בינתיים יש לך אותי .
ואת דוד פיטר .
הוא יחזור הביתה בקרוב , אתה יודע . "
" עם ה ...
מש־לחה ? "
ארשת של נחישות עלתה על פניו של הילד .
" כשאגדל , אני רוצה להיות חייל כמו דוד פיטר . "
איימי נשקה שוב למצחו וקמה ממקומה .
" אם זה מה שאתה רוצה , זה מה שיהיה .
קדימה , לישון . "
" איימי ? "
" כן , כיילב ? "
" גם אותך מישהו אהב ככה ? "
בעודה עומדת ליד מיטתו של הילד , שטף אותה פתאום מבול של זיכרונות .
של לילה אביבי , וקרוסלה מסתובבת , וטעם של אבקת סוכר ; של אגם ובקתה ביער , ושל יד גדולה שמחזיקה את ידה .
דמעות חנקו את גרונה .
" אני מאמינה שכן .
אני מקווה שכן . "
" ודוד פיטר ? "
היא קימטה את מצחה בהפתעה .
" מה פתאום אתה שואל דבר כזה , כיילב ? "
" אני לא יודע . "
הוא משך בכתפיו , נבוך מעט .
" בגלל איך שהוא מסתכל עלייך .
הוא תמיד מחייך . "
" אה , טוב . "
היא השתדלה שלא לחשוף דבר .
אבל האם זה באמת שום דבר ?
" נראה לי שהוא מחייך כי הוא שמח לראות אותך .
קדימה , לישון .
אתה מבטיח ? "
הבעת מחאה עלתה בעיניו .
" אני מבטיח . "
בחוץ ניתכו אלומות של אור שלא היו מסמאות כמו הזרקורים במושבה הראשונה - קרוויל היתה גדולה מדי לזרקורים - אלא צנומות כפנסים לעת שקיעה , מוארות בקצוות בכתר של כוכבים שזרחו מעל .
איימי חצתה את החצר והתהלכה בין הצללים .
למרגלות החומה איתרה את הסולם .
היא לא עשתה שום מאמץ להסוות את עצמה ; בראש הסולם פגשה את הזקיף , גבר רחב חזה בגיל העמידה שהחזיק רובה צמוד לחזהו .
" מה את חושבת שאת עושה ? "
יותר מזה לא הספיק לומר .
השינה חטפה אותו , ואיימי הניחה אותו בעדינות על השביל העילי , השעינה אותו בגבו לקיר והפקידה את הרובה בחיקו .
כשיתעורר , ייוותר במוחו רק זיכרון מקוטע , כמעט הזוי .
נערה ?
אחת הנזירות בגלימה האפורה של המסדר ?
ואולי הוא יתעורר בכוחות עצמו , אולי ימצא אותו מישהו מחבריו וינזוף בו על שנרדם בשמירה .
כמה ימים במחבוש , לא משהו רציני .
וחוץ מזה , איש לא יאמין לו .
היא פנתה ללכת על השביל העילי , עד לנקודת התצפית הריקה .
הסיורים השלימו הקפה כל עשר דקות ; זה כל הזמן שעומד לרשותה .
הפנסים שפכו את אלומותיהם על הקרקע שמתחת לחומה , כמו נוזל מבריק .
איימי עצמה את עיניה , רוקנה את מוחה ממחשבות והפנתה רק מחשבה אחת החוצה , שולחת אותה להמריא מעל השדה הפתוח .
בואו אלי .
בואו אלי בואו אלי בואו אלי .
והם באו , מגיחים מתוך העלטה .
הראשון ואחריו עוד אחד ועוד אחד , עד שנראו כמו לגיון של לוחמים זוהרים , במקום שבו כרעו בין הצללים .
ובראשה הדהדו הקולות , תמיד אותם קולות , אותם קולות ואותה שאלה :
מי אני ?
היא חיכתה .
מי אני מי אני מי אני ?
איימי התגעגעה אליו כל־כך .
לוולגסט , לאיש שאהב אותה .
איפה אתה ?
חשבה , ולבה נחמץ מבדידות , כי לילה אחרי לילה , וככל שהתפתח הדבר הזה שקרה בתוכה , היא חשה יותר מתמיד בחסרונו .
למה השארת אותי לבד ?
אבל וולגסט לא היה שם , לא ברוח או בשמים , וגם לא בצליל החרישי של סיבוב כדור הארץ .
האיש שהוא היה נעלם .
מי אני מי אני מי אני מי אני מי אני מי אני ?
היא חיכתה ככל שהעזה .
הדקות חלפו .
לפתע שמעה צעדים קרבים על השביל העילי :
הזקיף .
" אתם אני , " אמרה להם .
" אתם אני .
עכשיו , לכו . "
הם נפוצו לתוך העלטה .

מָריאָם היתה בת חמש שנים כששמעה בפעם הראשונה את המילה הָרָאמִי .
זה קרה ביום חמישי אחד .
זה היה חייב להיות יום חמישי , כי מריאם זכרה שהיתה חסרת מנוחה ומוטרדת באותו יום , כשם שהיתה רק בימי חמישי , הימים שבהם ג'אליל ביקר אצלה בקוֹלבָּה .
כדי להעביר את הזמן עד לרגע שבו תראה אותו לבסוף , כשהיא מנופפת בידיה וחוצה את העשב המגיע עד לגובה הברכיים שבקרחת היער , טיפסה מריאם על כיסא והורידה את מערכת התה הסינית של אמהּ .
מערכת התה היתה השריד האחרון שנותר לאמה של מריאם , נָנָה , מאִמהּ שלה , שמתה כשננה היתה בת שנתיים .
ננה נצרה כל אחד ואחד מהפריטים בכחול ובלבן של מערכת החרסינה , את העיקול החינני של זרבובית הקנקן , את הפרושים והסחלבים המצוירים ביד , את הדרקון שעל קערית הסוכר , שנועד לגרש רוע .
פריט אחרון זה הוא שהחליק מבין אצבעותיה של מריאם , נפל על לוחות העץ של רצפת הקוֹלבָּה ונשבר .
כשראתה את הקערית , סמקו פניה של ננה , שפתה העליונה רעדה ועיניה , העצלה והטובה כאחת , נחו על מריאם במבט שטוח ויציב .
ננה נראתה כל-כך כועסת , עד שמריאם חששה שהג'ין ייכנס שוב לגוף של אמה .
אבל הג'ין לא בא , לא בפעם ההיא .
במקום זאת תפסה אותה ננה בפרקי הידיים , משכה אותה אליה וסיננה בין שיניה , " הָרָאמִי שלומיאלית קטנה שכמוך .
זה גמולי על כל מה שסבלתי .
שוברת ירושות , הָרָאמִי שלומיאלית שכמוך ! "
באותה עת מריאם לא הבינה .
היא לא ידעה מה פירושה של המילה הָרָאמִי - ממזרה , וכן לא היתה מבוגרת דיה לעמוד על העוול שבדבר , להבין שעושי ההָרָאמִי הם האשמים , לא ההָרָאמִי עצמו , שחטאו היחיד הוא שנולד .
מה שמריאם הסיקה בכל-זאת מנימת קולה של ננה כשאמרה את המילה , הוא שלהיות הָרָאמִי זה דבר מכוער , דוחה , כמו חרק , כמו התיקנים המתרוצצים שננה תמיד קיללה וטִאטאה החוצה מהקוֹלבָּה .
אחר-כך , כשבגרה יותר , הבינה מריאם גם הבינה .
הדרך שבה ננה ביטאה את המילה - היא ירקה את המילה יותר משאמרה אותה - היא שהביאה את מריאם לחוש את עוקצה במלואו .
היא תפשה אז למה התכוונה ננה , שהָרָאמִי זה דבר לא רצוי .
שהיא , מריאם , היא ברייה לא-חוקית שלעולם לא תהיה לה טענה חוקית לדברים שיש לאנשים , דברים כמו אהבה , משפחה , בית , עובדת היותם רצויים .
ג'אליל מעולם לא קרא למריאם בשם הזה .
ג'אליל אמר שהיא הפרח הקטן שלו .
הוא אהב להושיב אותה על ברכיו ולספר לה סיפורים , כמו בפעם ההיא , כשהוא סיפר לה שהֶרָאט , העיר שמריאם נולדה בה ב-1959 , היתה לפנים ערש התרבות הפרסית , ביתם של סופרים , ציירים וצוּפים - מיסטיקנים אסלאמים .
" לא יכולת למתוח שם רגל בלי לבעוט בישבן של איזה משורר , " צחק .
ג'אליל סיפר לה סיפור על המלכה גווהָאר שָׁאד , שהקימה את צריחי המסגדים המפורסמים כשיר הלל מלא אהבה להראט כבר במאה החמש-עשרה .
הוא תיאר באוזניה את שדות החיטה הירוקים של הראט , את הבוסתנים והגפנים הכבדות מענבים דשנים ואת הבזארים של העיר , ההומים והמקורים בכיפות .
" יש שם עץ פיסטוק , " אמר ג'אליל יום אחד , " ומתחתיו , מריאם ג'וֹ , קבור מי אם לא המשורר הגדול גַ'אמִי . "
הוא רכן אליה ולחש , " ג'אמי חי לפני יותר מחמש-מאות שנה .
באמת .
לקחתי אותך פעם לשם .
אל העץ .
היית קטנה .
את לא תזכרי . "
הוא צדק .
מריאם לא זכרה .
ואף שעשתה את חמש-עשרה שנות חייה הראשונות בטווח של מרחק הליכה מהראט , מריאם מעולם לא ראתה את העץ הזה , שסיפורים רבים כל-כך סופרו על אודותיו .
היא מעולם לא ראתה את הצריחים המפורסמים מקרוב , מעולם לא קטפה פירות בבוסתני הראט וגם לא טיילה בשדות החיטה של העיר .
אבל כל אימת שג'אליל דיבר כך , היתה מריאם מקשיבה בהתפעלות .
היא העריצה את ג'אליל על הידע העצום שלו בדרכי העולם .
והיא רטטה מגאווה על שיש לה אב שיודע דברים שכאלה .
" כל-כך הרבה שקרים ! "
אמרה ננה לאחר שג'אליל הלך .
" אנשים עם הרבה כסף מספרים הרבה שקרים .
הוא אף פעם לא לקח אותך לשום עץ .
ואל תיפלי בשבי קסמיו .
הוא בגד בנו , אביך האהוב .
הוא גירש אותנו .
הוא גירש אותנו מהבית הגדול והמפואר שלו כאילו אין לנו שום משמעות בעיניו .
והוא עשה את זה בשמחה . "
מריאם היתה מקשיבה בצייתנות לדברים האלה .
היא מעולם לא העזה לומר לננה עד כמה היא שונאת לשמוע אותה מדברת כך על ג'אליל .
האמת היתה שליד ג'אליל מריאם לא הרגישה הָרָאמִי .
במשך שעה-שעתיים מדי יום חמישי , כשג'אליל בא לראותה , כולו חיוכים ומתנות ומילות חיבה , חשה מריאם ראויה לכל היופי והשפע שהחיים יכולים להעניק .
ובשל כך אהבה מריאם את ג'אליל .
גם אם היה עליה לחלוק אותו עם אחרים .
לג'אליל היו שלוש נשים ותשעה ילדים , תשעה ילדים חוקיים , שכולם היו זרים למריאם .
הוא היה אחד האנשים העשירים ביותר בהראט .
בבעלותו היה בית-קולנוע , שמריאם מעולם לא ראתה , אבל מכיוון שלא הִרפתה ממנו , הוא תיאר אותו באוזניה , וכך היא ידעה שהחזית היתה מחופה באריחי טֶרה-קוֹטה כחולים וחומים ושביציע היו מושבים פרטיים ושהתקרה היתה מעוטרת בסבכות בעלות דוגמאות מורכבות .
דלתות מסתובבות כפולות נפתחו למבואה מרוצפת באריחים , ובה כרזות של סרטים הודיים בתיבות תצוגה מזכוכית .
בימי שלישי , סיפר ג'אליל יום אחד , מקבלים הילדים גלידה חינם במזנון .
ננה חייכה בינה לבינה לשמע דבריו .
היא המתינה עד שעזב את הקוֹלבָּה ורק אז צִחקקה במרירות ואמרה , " ילדים של זרים מקבלים גלידה .
מה את מקבלת , מריאם ?
סיפורים על גלידה . "
נוסף על בית-הקולנוע היו לג'אליל אדמה בקַארוֹק , אדמה בפַארא , שלוש חנויות שטיחים , חנות בגדים ובּיוּאיק רוֹדמָסטֶר שחורה משנת 1956 . הוא היה אחד האנשים המקושרים ביותר בהראט , ידידו של ראש העיר ושל מושל המחוז .
היו לו טבח , נהג ושלושה סוכני בית .
ננה היתה אחת מסוכנות הבית .
עד שבטנה החלה לתפוח .
כשזה קרה , אמרה ננה , בלעו הפיות הפעורים של משפחת ג'אליל את כל האוויר של הראט .
הורי נשותיו נשבעו שדם יישפך .
הנשים דרשו שהוא ישליך אותה החוצה .
אביה של ננה עצמה , שהיה סתת אבן צנוע בכפר הסמוך גוּל-דַאמַאן , התכחש לה .
עטוי קלון הוא ארז את חפציו , עלה על אוטובוס לאיראן ואיש לא ראה אותו ולא שמע ממנו עוד .
" לפעמים , " אמרה ננה פעם , השכם בבוקר אחד , שעה שהאכילה את התרנגולות מחוץ לקוֹלבָּה , " אני חושבת לעצמי , שהלוואי שלאבא שלי היה האומץ להשחיז אחד מהסכינים שלו ולעשות מה שראוי ומכובד .
זה היה אולי עדיף בשבילי . "
היא העיפה עוד מלוא החופן זרעונים אל תוך הלול , השתתקה לרגע והסתכלה במריאם .
" ואולי גם בשבילך .
זה היה חוסך לך את הצער שבידיעה שאת מה שאת .
אבל הוא היה פחדן , אבא שלי .
לא היה לו הדיל , האומץ לעשות את זה . "
גם לג'אליל לא היה הדיל לעשות את מה שראוי ומכובד , אמרה ננה .
להתעמת עם המשפחה שלו , עם נשותיו והוריהן , ולקבל על עצמו אחריות למעשיו .
במקום זאת , מאחורי דלתות סגורות , נרקחה עסקה להצלת הכבוד .
למחרת היום הוא ציווה עליה לפנות את חפציה הדלים מאגף מגורי המשרתים , שם התגוררה , ושלח אותה לדרכה .
" את יודעת מה הוא אמר לנשותיו , להגנתו ?
שאני כפיתי את עצמי עליו .
שאני האשמה .
דידי ?
את מבינה ?
זה נקרא להיות אישה בעולם הזה . "
ננה הניחה את קערית מזון התרנגולות .
היא הרימה את סנטרה של מריאם באצבע .
" הביטי בי , מריאם . "
מריאם עשתה כדבריה בעל כורחה .
ננה אמרה , " למדי זאת עכשיו , ולמדי היטב , בתי :
כמו מחט של מצפן שמצביעה על הצפון , כך אצבעו המאשימה של גבר תמיד תמצא אישה .
תמיד .
זכרי זאת , מריאם . "
2
" בשביל ג'אליל ונשותיו הייתי יַבְּלית .
לענה .
גם את .
ואת אפילו עוד לא נולדת . "
" מה זה לענה ? "
שאלה מריאם .
" זה עשב שוטה , " השיבה ננה .
" משהו שעוקרים ומשליכים . "
מריאם הזדעפה בתוך-תוכה .
ג'אליל לא התייחס אליה כמו אל עשב שוטה .
אף פעם לא .
אבל מריאם חשבה שטוב תעשה אם תבליג ולא תמחה .
" שלא כמו עשבים שוטים , אותי היה צריך לשתול מחדש , את מבינה , לתת לי מזון ומים .
בזכותך .
זאת היתה העסקה שג'אליל עשה עם משפחתו . "
ננה אמרה שהיא סירבה לגור בהראט
.
" בשביל מה ?
כדי לראות איך הוא מסיע את נשותיו הקינצ'יני בחוצות העיר כל היום ? "
היא אמרה שהיא גם לא תגור בבית הריק של אביה , בכפר גוּל-דאמאן , ששכן על גבעה תלולה , במרחק שני קילומטרים מצפון להראט .
היא אמרה שהיא רוצה לגור במקום נידח כלשהו , מנותק , שם השכנים לא ילטשו עיניים בבטנה , לא יצביעו עליה ולא יצחקו לה , או גרוע מזה , יציקו לה במסווה של טוב-לב כוזב .
" ותאמיני לי , " אמרה ננה , " אביך נשם לרווחה כשעפתי לו מהעיניים .
זה התאים לו בהחלט . "
מוּהסִין , בנו הבכור של ג'אליל מאשתו הראשונה חַדיגָ'ה , הוא שהציע את קרחת היער .
היא שכנה בפאתי גוּל-דאמאן .
כדי להגיע לשם היה צריך לטפס על ההר בדרך עפר מתוּלמת שהסתעפה מהכביש הראשי שבין הראט לגול-דאמאן .
משני צִדיה של דרך העפר צמח עד לגובה הברכיים עשב מנוקד בפרחים לבנים וצהובים .
הדרך התפתלה במעלה ההר והוליכה אל שדה שטוח , שם התנשאו אל על עצי צפצפה ממינים שונים ושיחי בר צמחו בקבוצות .
משם , כשמביטים מעלה , היה אפשר לראות משמאל את קצותיהם החלודים של להבי טחנת הקמח של גול-דאמאן , ומימין , את הֶראט כולה פרושה מתחת .
השביל הסתיים במאונך לנחל רחב ועתיר טרוטות , שזרם מטה מהרי סַאפיד-קוֹ המקיפים את גול-דאמאן .
במרחק מאתיים מטרים במעלה הנחל , בכיוון ההרים , היתה חורשה מעגלית של עצי ערבה בוכייה .
במרכז , בצל הערבות , היתה קרחת היער .
ג'אליל הלך לשם , להעיף מבט .
כשחזר אמרה ננה שהוא נשמע כמו סוהר שמתפאר בקירות הנקיים וברצפות המבהיקות של בית-כלאו .
" וכך בנה לנו אביך את חור העכברושים הזה . "
ננה כמעט נישאה פעם , כשהיתה בת חמש-עשרה .
המחזר היה בחור משִׁינְדַאנְד , מוכר תוכים צעיר .
מריאם שמעה את הסיפור מננה עצמה , ואף שננה התייחסה לכך בביטול , לפי הכיסופים שניצתו בעיניה ידעה מריאם שהיא היתה מאושרת .
אולי בפעם היחידה בחייה , באותם ימים של לפני חתונתה , ננה היתה מאושרת באמת .
כשננה סיפרה את הסיפור , ישבה מריאם על ברכיה ודמיינה את אמהּ מודדת שמלת כלולות .
בעיני רוחה היא ראתה אותה רכובה על סוס , מחייכת בביישנות מאחורי שמלה ירוקה עם רעלה , כפות ידיה אדומות מחֶנָה , פּסוֹקת שערה בזוקה באבקת כסף , וצמותיה מהודקות במוהל עצים .
היא ראתה נגנים נושפים בחליל שַׁאהנאי ומכים על תופי דוֹהוֹל , ילדי רחוב שורקים ודולקים אחריהם .
ואז , שבוע לפני יום החתונה , נכנס ג'ין אל גופה של ננה .
את זאת לא היה צריך לתאר למריאם .
לזה היא היתה עדה די פעמים , ראתה אותו במו עיניה :
ננה מתמוטטת לפתע , גופה מתכווץ , נקשח , עיניה מתגלגלות לאחור , זרועותיה ורגליה רועדות כאילו טִלטל אותה משהו מבפנים , הקצף שבפיה לבן , ולפעמים ורוד מדם .
ואז הישנוניות , חוסר ההתמצאות המפחיד .
המִלמול הלא-עקבי .
כשנודע הדבר בשינדאנד , ביטלו מוכר התוכים ומשפחתו את החתונה .
" הם נבהלו . "
כך הגדירה זאת ננה .
שמלת הכלולות הוטמנה בקרן זווית .
אחרי כן לא היו עוד מחזרים .
ג'אליל ושניים מבניו , פַרהַאד ומוּהסין , בנו בקרחת היער קוֹלבָּה קטנה , שם עשתה מריאם את חמש-עשרה השנים הראשונות לחייה .
הם בנו אותה מלבנים שיובשו בשמש וטייחו אותה בבוץ ובקש .
היו בה שתי מיטות צרות , שולחן עץ , שני כיסאות זקופי גב , חלון , ומדפים שמוסמרו אל הקירות , עליהם הניחה ננה סירי חרס ואת מערכת התה הסינית האהובה עליה .
ג'אליל הביא תנור חדש מברזל יצוק לחורף , וערם גזירי עצים מאחורי הקוֹלבָּה .
הוא הוסיף טַנדוּר לאפיית לחם בחוץ , ולול תרנגולות עם גדר סביבו .
הוא הביא כמה עזים ובנה להן אבוס .
הוא הורה לפרהאד ולמוהסין לחפור בור עמוק במרחק מאה מטרים מחוץ לעיגול הערבות ולבנות מעליו בית-שימוש .
ג'אליל היה יכול לשכור פועלים שיבנו את הקוֹלבָּה , אמרה ננה , אבל הוא לא עשה זאת .
" ככה הוא העניש את עצמו . "
לפי מה שננה סיפרה על לידתה את מריאם , איש לא בא לעזור לה .
זה קרה ביום לח ומעונן באביב של 1959 , אמרה , השנה העשרים ושש בארבעים שנות מלכותו החפות ברובן מאירועים של המלך זַאהֶר שַׁאה .
היא אמרה שג'אליל לא טרח להזעיק רופא ואפילו לא מיילדת , אף-על-פי שידע שהג'ין עלול להיכנס לגופה ולהביא עליה את אחד ההתקפים באמצע הלידה .
היא שכבה לגמרי לבדה על רצפת הקוֹלבָּה , סכין לצִדה וגופה שטוף זיעה .
" כשהכאב החריף , נשכתי כרית וצרחתי אל תוכה עד שנעשיתי צרודה .
ועדיין איש לא בא לנגב לי את הפנים או לתת לי כוס מים .
ואת , מריאם ג'ו , לך לא בער שום דבר .
כמעט יומיים שכבתי בגללך על הרִצפה הקשה .
לא אכלתי ולא ישנתי , רק לחצתי והתפללתי שתצאי כבר . "
" סליחה , ננה . "
" חתכתי את חבל הטבור בינינו בעצמי .
לכן הכנתי סכין . "
" סליחה . "
בשלב הזה העלתה ננה על פניה תמיד חיוך אִטי ולֵאה , חיוך של האשמה מתמשכת או של סליחה מסויגת , מריאם לא הצליחה להחליט .
לא עלה על דעתה של מריאם הצעירה להרהר בחוסר ההגינות שיש בצורך להתנצל על דרך לידתה שלה .
משעלה הדבר על דעתה של מריאם לבסוף , כשהיתה כבת עשר , היא לא האמינה עוד לסיפור הזה על לידתה .
היא האמינה לגרסה של ג'אליל , אשר לפיה , אף שנעדר באותה עת , הוא דאג שננה תאושפז בבית-חולים בהראט , שם טיפל בה רופא .
היא שכבה על מיטה נקייה בחדר מואר היטב .
ג'אליל נד בראשו בעצב כשמריאם סיפרה לו על הסכין .
מריאם גם התחילה לפקפק אם אכן גרמה לאמה סבל במשך יומיים תמימים .
" אמרו לי שהכול נגמר בתוך פחות משעה , " אמר ג'אליל .
" היית בת טובה , מריאם ג'ו .
אפילו בלידתך היית בת טובה . "
" הוא בכלל לא היה שם ! "
ירקה ננה את המילים .
" הוא היה בתַאכת-אֶ-סַפָר , רכב על סוסים עם החברים היקרים שלו . "
כשהודיעו לו שנולדה לו בת חדשה , אמרה ננה , משך ג'אליל בכתפיו , המשיך להבריש את רעמת סוסו ונשאר בתַאכת-אֶ-סַפָר עוד שבועיים .
" האמת היא שהוא אפילו לא החזיק אותך על הידיים עד שהיית בת חודש .
וגם אז הוא רק העיף מבט , העיר משהו על הפנים הארוכות שלך והחזיר לי אותך . "
מריאם התחילה לא להאמין גם לחלק הזה של הסיפור .
נכון , הודה ג'אליל , הוא רכב על סוסים בתַאכת-אֶ-סַפָר , אבל כשבישרו לו את החדשות , הוא לא משך בכתפיו .
הוא קפץ על האוכף ורכב בחזרה להראט .
הוא הרימהּ בזרועותיו , העביר את אגודלו על גבות עיניה הקשקשיות ופיזם לה שיר ערש .
מריאם לא דמיינה את ג'אליל אומר שפניה ארוכות מדי , אם כי הן אמנם היו ארוכות .
ננה אמרה שהיא שבחרה את השם מריאם , כי הוא היה שם אמהּ .
ג'אליל אמר שהוא בחר בשם כי מריאם , חבצלת , הוא פרח יפה .
" הכי אהוב עליך ? "
שאלה מריאם .
" טוב , אחד האהובים עלי , " אמר בחיוך .
3
אחד הזיכרונות המוקדמים ביותר של מריאם היה קול החריקה של שלושת גלגלי הברזל של מריצה שקִרקשו על אבנים .
המריצה באה פעם בחודש , מלאה באורז , קמח , תה , סוכר , שמן בישול , סבון , משחת שיניים .
דחפו אותה שניים מאחיה למחצה של מריאם , בדרך-כלל מוהסין וראמין , לפעמים ראמין ופרהאד .
לאורך דרך העפר , על אבנים וחצץ , סביב בורות ושיחים , דחפו הבנים את המריצה לפי תור עד שהגיעו לנחל .
שם היה צריך לרוקן את המריצה ולהעביר את המצרכים בידיים אל הגדה הנגדית .
אחר-כך היו הבנים מעבירים את המריצה אל עברו האחר של הנחל ומעמיסים אותה שוב .
עוד מאתיים מטרים של דחיפה באו לאחר מכן , והפעם דרך עשב גבוה וצפוף וסביב סבכי שיחים .
צפרדעים סרו מדרכם בקפיצות .
האחים גירשו יתושים מפניהם המיוזעות .
" יש לו משרתים , " אמרה מריאם .
" הוא יכול לשלוח משרת . "
" ככה הוא מעניש את עצמו , " אמרה ננה .
קול המריצה משך את מריאם וננה החוצה .
מריאם זכרה תמיד איך נראתה ננה ב"יום האספקה " :
גבוהת קומה , גרומה ויחפה , נשענת על משקוף הדלת , עיני האגוז שלה צרות לכדי סדק וידיה שלובות לפניה בהתרסה ובלגלוג .
שערה הקצוץ והמואר באור השמש היה גלוי וסתור .
היא היתה לבושה בחולצה אפורה שלא הלמה את מידתה וכופתרה עד לצוואר .
הכיסים היו מלאי אבנים בגודל של אגוז .
הנערים ישבו ליד הנחל שעה שמריאם וננה העבירו את המצרכים אל הקוֹלבָּה .
הם ידעו כי מוטב להם שלא יתקרבו למרחק קטן משלושים מטרים , אף שננה היתה קלעית גרועה , ורוב האבנים נחתו הרחק ממטרתן .
ננה צעקה על הנערים בזמן שנשאה שקי אורז פנימה , וכינתה אותם בכינויים שמריאם לא הבינה .
היא קיללה את אִמותיהם ושיגרה אליהם פרצופים מלאי שנאה .
הנערים מעולם לא השיבו בעלבונות משלהם .
מריאם ריחמה על הנערים .
ידיהם ורגליהם ודאי עייפות כל-כך מלדחוף את המשא הכבד הזה , חשבה בחמלה .
היא היתה שמחה אילו הורשתה להציע להם מעט מים .
אבל היא החרישה , ואם הם נופפו אליה בידם , היא לא השיבה בנפנוף .
פעם , כדי לשמח את ננה , מריאם אפילו צעקה על מוּהסין , אמרה לו שהפה שלו נראה כמו תחת של לטאה , ואחר-כך התייסרה מרגשי אשמה , כלימה ופחד שהוא יספר לג'אליל .
אבל ננה צחקה בכל פה , חשפה בתוך כך את השן הקדמית הרקובה שלה , צחקה וצחקה כל-כך עד שמריאם חששה שהיא תשקע באחד מהתקפיה .
אחר-כך היא הסתכלה במריאם ואמרה , " את בת טובה . "
כשהמריצה היתה ריקה , דִשדשו הנערים לאחור ודחפו אותה משם .
מריאם היתה ממתינה ומתבוננת בהם עד שנעלמו בתוך העשב הגבוה והעשבים הפורחים .
" את באה ? "
" כן , ננה . "
" הם צוחקים ממך .
כן .
אני שומעת אותם . "
" אני באה . "
" את לא מאמינה לי ? "
" הנה אני . "
" את יודעת שאני אוהבת אותך , מריאם ג'ו . "
בבקרים הן התעוררו לקול פעיית הכבשים במרחק ולשריקת החליל הדקה , שעה שרועי גוּל-דאמאן הוליכו את עדריהם לרעות בעשב שכיסה את צלעות ההר .
מריאם וננה חלבו את העִזים , האכילו את התרנגולות ואספו ביצים .
הן אפו יחד לחם .
ננה לימדה אותה איך ללוש בצק , איך להבעיר את הטַנדוּר ולהדביק את הבצק המרודד אל פְּנים דופנותיו .
ננה לימדה אותה גם לתפור ולבשל מגוון תבשילי אורז עם כל התוספות :
נזיד שאלק'ם עם לפת , סַבְּזי תרד , כרובית בזנגוויל .
ננה לא הסתירה את אי-חיבתה לאורחים ולאנשים בכלל , אבל היו כמה נבחרים שהיא הוציאה מהכלל הזה .
וכך היה ראש גוּל-דאמאן , האַרבַּאבּ של הכפר , חבּיבּ חאן , איש מזוקן עם ראש קטן וכרס גדולה , שבא אחת לחודש , ובעקבותיו משרת שנשא תרנגולת , לפעמים סיר אורז קיצ'ירי עם עדשים אדומות או סל ביצים צבועות למריאם .
וכן היתה זקנה עגלגלה , שננה קראה לה בּיבּי ג'ו ושבעלה המנוח היה סתת אבן וחבר של אביה של ננה .
ביבי ג'ו היתה מלוּוה תמיד באחת משש כלותיה ונכד או שניים .
היא צלעה והתנשפה כשחצתה את קרחת היער ועשתה הצגה גדולה כשעיסתה את ירכה והתיישבה באנחת כאב על הכיסא שננה קירבה אליה .
גם ביבי ג'ו הביאה תמיד משהו למריאם , קופסת ממתקי דישׁלֶמֶה או סלסילת חבושים .
לננה היא הביאה תחילה קובלנות על בריאותה המתרופפת ואחר-כך רכילות מהֶראט ומגוּל-דאמאן , שהיא מסרה באריכות ובהתלהבות , שעה שכלתה ישבה והקשיבה בשקט ובצייתנות מאחוריה .
אבל החביב על מריאם יותר מכולם , פרט לג'אליל כמובן , היה מוּלָה פָאיזוּללה , מלמד הקוראן הקשיש של הכפר , האָקוּנד שלו .
הוא בא פעם-פעמיים בשבוע מגוּל-דאמאן ללמד את מריאם את חמש תפילות הנָמָאז היומיות ולהדריך אותה בדקלום פסוקי קוראן , בדיוק כשם שלימד את ננה בילדותה .
מולה פאיזוללה הוא שלימד את מריאם לקרוא , שהשגיח בסבלנות מעל כתפה שעה ששפתיה ביטאו את המילים ללא קול , ואצבעה השתהתה מתחת לכל מילה , לחצה על הדף עד שבסיס הציפורן שלה הלבין , כאילו יכלה לסחוט את הפירוש מתוך הסמלים .
מולה פאיזוללה הוא שהחזיק את ידה , הנחה את העיפרון שאחזה לאורך העלייה , העיקול או הנקודות של כל אות .
הוא היה זקן קיפח וכפוף גו עם חיוך חסר שיניים וזקן לבן שהגיע עד לטבורו .
בדרך-כלל בא לבדו אל הקוֹלבָּה , אם כי לעִתים נלווה אליו בנו זהוב השיער חָמזָה , שהיה מבוגר ממריאם בשנים אחדות .
כשהופיע בקוֹלבָּה , נשקה מריאם את ידו של מולה פאיזוללה - והרגישה כאילו נישקה ערֵמה של זרדים עטויה בשכבת עור דקה - והוא מצִדו נשק לרום מצחה , לפני שהם נכנסו פנימה לשיעור הקבוע .
אחר-כך ישבו שניהם מחוץ לקוֹלבָּה , אכלו צנוברים ולגמו תה ירוק ובתוך כך התבוננו בבולבולים המעופפים מעץ לעץ .
לפעמים הלכו לטייל בין עלי הברונזה הנשורים ושיחי אלמונים , לאורך הנחל ובכיוון ההרים .
אגב טיול סובב מולה פאיזוללה את חרוזי מחרוזת הטַאסְבֶּה שלו , ובקולו הרוטט סיפר למריאם סיפורים על כל הדברים שראה בנעוריו , כמו נחש דו-ראשי שמצא באיראן , בגשר הקשת השלושים ושלושה שבאיספהאן ; או על האבטיח שהוא חצה פעם מחוץ למסגד הכחול במאזאר , אשר זרעיו יצרו את המילים אללה בחצי אחד , ואכּבָּר באחר .
מולה פאיזוללה הודה שלפעמים הוא עצמו אינו מבין את פירושן של המילים בקוראן .
אבל אמר שהוא אוהב את הצלילים הקסומים שהמילים הערביות עושות בזמן שהן מתגלגלות מלשונו .
הוא אמר שהן מנחמות אותו , מרגיעות את לִבּוֹ .
" הן ינחמו גם אותך , מריאם ג'ו , " אמר .
" את יכולה לקרוא להן בעת צרה , והן לא יאכזבו אותך .
מילותיו של האל לעולם לא יבגדו בך , ילדתי . "
מולה פאיזוללה גם הקשיב לסיפורים , לא רק סיפר אותם .
כאשר מריאם דיברה , תשומת-לבו מעולם לא נדדה .
הוא הִנהן לאִטו וחייך בהכרת טובה , כאילו הוענקה לו זכות-יתר מיוחלת .
למריאם היה קל לספר למולה פאיזוללה דברים שלא הרהיבה עוז לספר לננה .
יום אחד , בעת שטיילו , אמרה לו מריאם שהיתה רוצה מאוד שירשו לה ללכת לבית-הספר .
" אני מתכוונת לבית-ספר אמיתי , אקונד סאהיב .
עם כיתה .
כמו הילדים האחרים של אבי . "
מולה פאיזוללה נעצר על עומדו .
בשבוע שלפני כן באה ביבי ג'ו עם החדשות שבנותיו של ג'אליל , סעידֶה ונָאהִיד , הולכות לבית-הספר לבנות " מֶהרי " בהראט .
מאז התגלגלו בראשה של מריאם מחשבות על כיתות ומורים , לעיני רוחה עלו תמונות של מחברות עם דפים ושורות , טורים של מספרים ועטים שעושים סימנים , סימנים עבים .
היא דִמיינה את עצמה בכיתה עם ילדות אחרות בנות גילה .
מריאם נכספה להצמיד סרגל אל דף ולמתוח קווים חשובים למראֶה .
" זה מה שאת רוצה ? "
שאל מולה פאיזוללה והסתכל בה בעיניו הלחות הרכות , כשידיו שלובות מאחורי גבו השפוף וצל הטורבן שלראשו נח על חלקת נוריות רעננות .
" כן . "
" ואת רוצה שאבקש מאמך רשות . "
מריאם חייכה .
פרט לג'אליל , אמרה בלבה , אין נפש בעולם שמבינה אותה טוב יותר מהמורה הזקן .
" אם כך , מה אוכל לעשות ?
אלוהים בחוכמתו נתן לכל אחד מאיתנו חולשות , והגדולה בין חולשותי הרבות היא , שאני לא מסוגל לסרב לך , מריאם ג'ו , " אמר וטפח על לחיה באצבע שגרונית אחת .
אבל אחר-כך , כשפנה אל ננה , היא הטילה מידה את הסכין שקצצה בו בצלים , ושאלה , " בשביל מה ? "
" אם הילדה רוצה ללמוד , הרשי לה , יקירתי .
אפשרי לילדה לרכוש השכלה . "
" ללמוד ?
מה ללמוד , מולה סאהיב ? "
שאלה ננה בתקיפות .
" מה יש כבר ללמוד ? "
היא שלחה מבט חטוף בכיוון מריאם
.
מריאם השפילה את עיניה אל כפות-ידיה .
" מה הטעם לשלוח ילדה כמוך לבית-ספר ?
זה כמו לצחצח מִרקקה .
ואת לא תלמדי שום דבר בעל ערך בבתי-הספר האלה .
יש רק דבר אחד שאישה כמוך וכמוני צריכה לדעת לעשות בחיים , ואת זה לא מלמדים בבית-הספר .
הביטי אלי . "
" את לא צריכה לדבר אליה ככה , ילדתי , " אמר מולה פאיזוללה .
" הביטי אלי . "
מריאם עשתה כמצוותה .
" רק דבר אחד עליה ללמוד .
והוא :
טַהַאמוּל .
לסבול . "
" לסבול מה , ננה ? "
" אין לך סיבה לדאוג , " אמרה ננה .
" בזה לא יהיה לך שום מחסור . "
היא המשיכה וסיפרה איך נשותיו של ג'אליל קראו לה בתו המכוערת והנחותה של סתת אבן .
איך הן אילצו אותה לכבס בחוץ בקור עד שפניה קהו ואצבעותיה צרבו .
" זאת מנת חלקנו בחיים , מריאם .
נשים כמונו .
אנחנו סובלות .
זה כל מה שיש לנו .
את מבינה ?
ומלבד זאת , יצחקו עלייך בבית-הספר .
כן .
יקראו לך הָרָאמִי .
יגידו עלייך את הדברים האיומים ביותר .
לא אתן את ידי לזה . "
מריאם הִנהנה .
" ולא עוד דיבורים על בית-ספר .
את כל מה שיש לי .
אני לא אאבד אותך לטובתם .
הביטי אלי .
לא עוד דיבורים על בית-ספר . "
" תחשבי בהיגיון .
באמת .
אם הילדה רוצה ... "
פתח מולה פאיזוללה ואמר .
" ואתה , אקונד סאהיב , עם כל הכבוד , אתה אמור לדעת שמוטב לא לטפח את הרעיונות המטופשים האלה שיש לה בראש .
אם היא באמת יקרה לך , שכנע אותה שמקומה כאן , בבית עם אמה .
אין שם בחוץ שום דבר בשבילה .
שום דבר פרט לדחייה ולשברון לב .
אני יודעת , אקונד סאהיב .
אני יודעת . "

תחילה ירק , אחר כך פלט את שארית העשן שהחזיק בריאותיו ולבסוף הצליף באצבעותיו והשליך למים את בדל הסיגריה הקטן .
הצריבה שחש באצבעותיו החזירה אותו למציאות , ועם השיבה לעולמם הכאוב של החיים חשב כמה היה רוצה לדעת מדוע באמת הוא עומד שם , מול הים , מוכן לצאת אל העבר במסע שאין לחזות את סופו .
אז החל להשתכנע שרבות מהשאלות שישאל את עצמו מרגע זה לא יזכו לתשובה , אבל נרגע כשנזכר שזה היה גורלן של שאלות רבות אחרות שנגררו לאורך קיומו ולרוחבו , עד שהשלים עם הוודאות האכזרית שייאלץ לחיות עם יותר סימני שאלה מאשר ודאויות , עם יותר אבידות מאשר זכיות .
אולי משום כך שוב איננו שוטר ומיום ליום הוא מאמין בפחות דברים , אמר בליבו וקירב עוד סיגריה אל שפתיו .
הרוח הנעימה שנשבה מכיוון הרציף הקטן היתה ברכה בחום הקיץ , אבל מריו קוֹנדֶה בחר בקטע הקצר של המזח שזכה לצִלן של כמה קזוארינות עתיקות מסיבות שלא היה להן ולא כלום עם השמש ועם החום .
הוא ישב על החומה , רגליו משתלשלות לעבר השונית , והתענג על הרגשת הגאולה מעריצוּת הזמן ועל המחשבה שיוכל לבלות את שארית ימיו בדיוק במקום הזה בלי לעשות כלום , רק להרהר , להיזכר ולהשקיף על הים , הרוגע כל כך .
ואם יעלה בדעתו רעיון טוב כלשהו , אפילו להתחיל לכתוב .
בגן העדן הפרטי שלו הפך קוֹנדֶה את הים , את גליו ואת סאונו , לתפאורה המושלמת לרוחות הרפאים של נפשו ושל זיכרונו העקשני , שביניהם שרד , כמו ניצול נחוש מספינה טובעת , חיזיון מתוק שבו ראה את עצמו חי בבית עץ מול הים , כותב בבקרים , דג ושוחה אחר הצהריים ובלילות מתעלס עם אישה ענוגה ומסעירה , ששׂערה עדיין לח מהמקלחת וריח הסבון הנודף ממנה מתחרה בניחוחות העולים מעורה שהזהיב בשמש .
ואף שחלפו שנים מאז שהמציאות טרפה את חלומו בלהיטות האכזרית שכה אופיינית לה , קוֹנדֶה לא הצליח להבין מדוע עודנו נאחז בחיזיון הזה , שהיה בהתחלה מאוד חי וצילומי , ואילו כעת בקושי הצליח לראות בו אורות והבהובים מעורפלים שמקורם בלוח צבעים אימפרסיוניסטי עלוב .
לכן חדל לתהות על הסיבה למסלולו ביום ההוא אחר הצהריים :
הוא ידע רק שמוחו וגופו תבעו ממנו במפגיע לחזור אל הספינה הקטנה הזאת בקוֹחימַר שעלתה על שרטון בזיכרונותיו .
למעשה הכל התחיל במקום הזה עצמו , מול אותו הים , תחת אותן קזוארינות , שהיו אז צעירות בארבעים שנה , בקרב הריחות האלה שלא סרו מעולם , ביום ההוא בשנת 1960 שהכיר בו את ארנסט המינגוויי .
התאריך המדויק של הפגישה אבד לו , כמו הרבה דברים טובים אחרים בחייו , והוא לא היה בטוח אם היה אז בן חמש או שכבר מלאו לו שש , אף שבתקופה ההיא כבר נהג סבו , רוּפינוֹ אֶל קוֹנדֶה , לקחת אותו למקומות שונים ומשונים , ממכלאות התרנגולים ומסבאות הנמל עד שולחנות הדומינו ואצטדיוני הכדור , אל המקומות החמימים ההם , שכמעט כולם נמחו מעל פני האדמה בשל חוקים ותקנות למיניהם , שקוֹנדֶה למד בהם כמה מהדברים החשובים ביותר שגבר צריך לדעת .
ביום ההוא , שמייד נחקק בזיכרונו לתמיד , צפו בקרבות תרנגולים ברובע גוּאַנַבַּקוֹאָה , וסבו , שניצח כמעט כמו תמיד , החליט בתור פרס לקחת אותו להכיר את היישוב קוֹחימַר , הקרוב להוואנה ובה בעת רחוק ממנה כל כך , כדי שיאכל שם מהגלידות שהוא עמד על כך שהן הטובות ביותר בקובה , שייצר הסיני קַסימירוֹ צ'וֹן במכונות סורבט ישנות , עשויות עץ , תמיד מפירות מקומיים טריים .
קונדה עדיין דימה לזכור את טעמה הדביק של גלידת המַמֵיי *  ואת שמחתו למראה תמרוניה של יאכטה יפהפייה עשויה עץ חום , ששתי חכות ענקיות הזדקרו ממנה כלפי השמים ושיוו לה מראה של חרק צף .
אם הזיכרון היה אמיתי , קונדה עקב במבטו אחר היאכטה בעת שזו קרבה לאט אל החוף , עקפה את צי סירות הדיג המתפרקות שעגנו ברציף והטילה עוגן על יד המזח .
אז קפץ גבר אדמוני , בלי חולצה , מהיאכטה אל מזח המלט , כדי לתפוס את החבל שהשליך אליו מהספינה גבר אחר , חבוש כובע לבן מלוכלך .
האדמוני משך בקצה וקירב את היאכטה אל עמוד , ועשה בחבל קשר מושלם .
אולי סבו רופינו אמר לו משהו , אבל עיניו וזיכרונו של קונדה כבר התעכבו על האיש השני , עם הכובע , שמלבד זה הרכיב משקפיים עגולים , ירוקי זגוגית , והיה לו זקן שיבה עבות .
הילד לא גרע ממנו את עיניו בשעה שקפץ מהספינה הנוצצת והתעכב לשוחח עם הגבר האדמוני שחיכה לו על המזח .
קונדה נשאר משוכנע מאז כל חייו שראה כיצד הגברים לוחצים ידיים , ובלי להרפות , מדברים במשך זמן לא מוגדר בזיכרון , אולי דקה ואולי שעה , אך כל הזמן אוחזים ידיים , עד שהגבר הזקן המזוקן חיבק את האחר , ובלי להביט לאחור צעד על המזח לעבר החוף .
הוא דמה מעט לסנטה קלאוס , האיש המזוקן הזה , המלוכלך מעט , שכפות ידיו ורגליו גדולות , שצעד בביטחון אבל הילוכו הסגיר גם עצב .
ואולי זה היה רק רושם סתום , מגנטי ומבשר רע , שכוּון אל עולם הגעגועים שעוד היה צפוי לו , געגועים שהסתתרו בעתיד שהילד לא היה יכול אפילו להעלות בדעתו .
כשעלה האיש בעל הזקָן השׂב במדרגות הבטון ופנה אל המדרכה , הוא נעשה גבוה יותר וקונדה ראה אותו תוחב את כובעו תחת זרועו .
מכיס חולצתו הוציא מסרק פלסטיק קטן והחל לסרק בו את שערו , למשוך אותו לאחור , שוב ושוב , כאילו התעקשות זו נחוצה .
לרגע היה האיש קרוב אל קונדה ואל סבו עד כדי כך שקונדה קלט משב מריחו :
תערובת של זיעה וים , של דלק ודגים , צחנה דוחה ויוקדת .
" הוא מידרדר , " לחש סבו , ואף פעם לא נודע לקונדה אם התכוון לאיש או למזג האוויר , שכן בצומת זה של זיכרונו החלו מתערבבים הזיכרון והידע הנרכש , צעידתו של האיש וקול הרעם שנשמע מרחוק , ולפיכך נהג קונדה לקטוע ברגע זה את שחזור פגישתו היחידה עם ארנסט המינגוויי .
" זה חֶמינגוּאֵיי , הסופר האמריקאי , " הוסיף סבו כשהאיש עבר הלאה .
" גם הוא אוהב קרבות תרנגולים , אתה יודע ...? "
קונדה דימה לזכור , או לפחות אהב לדמות לעצמו , ששמע את ההערה הזאת בעת שצפה בסופר נכנס לקרייזלר שחורה נוצצת שחנתה מעבר לכביש ודרך החלון , בלי להסיר את משקפיו ירוקי הזגוגיות , נופף בידו לשלום , בדיוק לעברם של קונדה וסבו , אף שאולי כיוון את זה מעט הלאה מהם , כלפי הגדה שנשארו בה היאכטה והגבר האדמוני שהתחבק איתו קודם , או הלאה משם , אל המצפה הספרדי שהוקם כנגד חלוף השנים , או אולי אפילו הרבה מעבר לו , אל הזרם הרחוק הגועש של המפרץ שהאיש שהדיף צחנת ים , דגים וזיעה , לא ידע אז שלא ישוב עוד להפליג בו ...
אבל הילד כבר לכד את הנפנוף באוויר , ולפני שהמכונית יצאה לדרכה , השיב עליו בידו ובקולו .
" אַדיוֹס , חֶמינגוּאֵיי , " צעק , וקיבל כתגובה את חיוכו של האיש .
כעבור שנים , כשגילה את הצורך הכאוב לכתוב והחל לבחור את אליליו הספרותיים , נודע למריו קונדה שההפלגה ההיא היתה הפלגתו האחרונה של המינגוויי בפיסת הים ההיא שאהב יותר מכל מקום אחר בעולם כמעט , והבין שהסופר בוודאי לא נפרד ממנו , חרק זערורי שניצב על המזח בקוחימר , אלא שברגע ההוא אמר שלום לכמה מהדברים החשובים ביותר בחייו .
" רוצה עוד אחד ? "
שאל מַנוֹלוֹ .
" אהה , " ענה קונדה .
" כפול או רגיל ? "
" מה נראה לך ? "
" קַלַבָּסָה , פעמיים רום כפול , " צעק סֶגן מנואל פַּלָסיוֹס תוך הנפת יד אל הברמן , שהחל למזוג את המשקה בלי להוציא את מקטרתו מפיו .
" אֶל טוֹרֶאוֹן " לא היה בר נקי , ובוודאי לא מואר היטב , אבל היה בו רום , ובשעת הצהריים המסנוורת הזאת , שֶׁקט ורק מעט שיכורים , ומשולחנו יכול היה קונדה להוסיף לצפות בים ובאבנים השחוקות של המצפה הקולוניאלי שפונדק הדייגים העתיק הזה חב לו את שמו האבני . *  הברמן ניגש לשולחן בלי חיפזון , הניח עליו את הכוסות המלאות , אסף את הריקות בין אצבעותיו מלוכלכות הציפורניים והביט במנולו .
" קַלַבָּסָה תקרא לאמא שלך , " אמר לאט .
" לא מזיז לי שאתה שוטר . "
" שמע , קלבסה , אל תתחמם , " הרגיע אותו מנולו .
" סתם צחקתי איתך . "
הברמן העניק לו את המרושע בפרצופיו והתרחק .
קודם כבר נעץ מבט רצחני בקונדה כשזה שאל אותו אם מגישים שם " פָּפָּה המינגוויי " , הדאיקירי שנהג לשתות הסופר , שהוכן משתי מנות רום , מיץ לימון , כמה טיפות ליקר מרסקינו , הרבה קרח מרוסק ואפס סוכר .
" הפעם האחרונה שראיתי קרח היתה כשהייתי פינגווין , " השיב הברמן .
" ואיך ידעת שאני פה ? "
שאל קונדה את עמיתו לשעבר אחרי ששתה בלגימה אחת חצי מהמשקה שלו .
" בשביל מה אני שוטר ? "
" אל תגנוב את המשפטים שלי , אתה . "
" לך הם כבר לא שווים , קונדה ...
אתה כבר לא שוטר , " חייך הסגן החוקר מנואל פַּלָסיוֹס .
" סתם , לא מצאתי אותך בשום מקום ובגלל שאני מכיר אותך כל כך טוב תיארתי לעצמי שתהיה כאן .
אני לא יודע כמה פעמים סיפרת לי את הסיפור על היום הזה שראית את המינגוויי .
והוא באמת עשה לך שלום או שזאת המצאה שלך ? "
" תברר את זה בעצמך , בשביל זה אתה שוטר , לא ? "
" נהיית מניאק ? "
" לא יודע .
אני פשוט לא רוצה להיכנס לסיפור הזה ...
ויחד עם זה אני דווקא כן רוצה להיכנס . "
" שמע , תיכנס כמה שתרצה וכשתרצה תעצור .
בסך הכל זה לא מאוד הגיוני , כל הסיפור הזה .
עברו כמעט ארבעים שנה ... "
" לא יודע למה לעזאזל אמרתי לך כן ...
אחר כך גם אם אני ארצה אני כבר לא אוכל לעצור . "
קונדה כעס על עצמו וכעונש כילה את המשקה בלגימה אחת .
שמונה שנים מחוץ למשטרה יכולות להיות הרבה שנים , ואף פעם לא העלה בדעתו שיתפתה לחזור למכלאה בקלות שכזו .
בזמן האחרון , שהקדיש בו שעות אחדות ביום לכתיבה , או לפחות לניסיון לכתוב , בשאר היום חיפש וקנה ספרים ישנים בכל העיר בשביל דוכן של ידיד שנתן לו חמישים אחוז מהרווחים .
אף שהעסק הכניס כמעט תמיד רווחים זעומים , קונדה נהנה מעיסוק זה של מסחר בספרים ישנים בשל יתרונותיו המגוונים :
מן הסיפורים האישיים והמשפחתיים שהסתתרו מאחורי ההחלטה להיפטר מספרייה , שנוצרה אולי במשך שלושה או ארבעה דורות , ועד פרק הזמן הגמיש שבין הקנייה למכירה , שהוא יכול לנצל אותו כאוות נפשו כדי לקרוא את כל החומר המעניין שנפל לידיו לפני שהעביר אותו לשוק .
אף על פי כן , החיסרון המהותי בעיסוק המסחרי הזה היה הסבל שנגרם לו , כמו מפצעים ממש , כשנתקל בספרים ישנים וטובים שהוזנחו מתוך רשלנות או בורות , לעיתים באופן חסר תקנה , או כשהחליט לא למסור ספרים מסוימים לדוכן של ידידו אלא להשאיר אותם בספרייה שלו , כתסמין של מחלת ביבליופיליה חשוכת מרפא .
אבל בבוקר ההוא , כשהתקשר אליו חברו הוותיק מימיו במשטרה והגיש לו על מגש את הסיפור על הגופה שנמצאה בחוות וִיחִיָה , והציע למסור לידיו את החקירה באופן לא רשמי , הניע אותו דחף פראי להביט בכאב בדף הריק הלכוד תחת הגליל של מכונת האנדרווד הפרהיסטורית שלו ולומר כן , ברגע ששמע את הפרטים הראשונים .
הסערה הקיצית ההיא הצליפה בעוצמה גם ברובע של קונדה .
להבדיל מההוריקנים , המִמטרים העזים , הרוחות והברקים הקיציים ניתכו בלי אזהרה , בכל שעה שהיא אחר הצהריים , ויצאו במחול מקברי מהיר על חלק כלשהו באי .
עוצמתם , שדי בה לעקור מטעי בננות ולמחוץ תעלות ביוב , לעיתים רחוקות חוללה נזקים משמעותיים , אבל הסופה המסוימת ההיא התאכזרה אל חוות וִיחִיָה , ביתו העתיק של המינגוויי בהוואנה , והעיפה כמה מרעפי הגג , עקרה חלק מכבלי החשמל , מוטטה קטע מגדר החצר וגם , כאילו זו היתה מטרתה השמימית , הפילה עץ מנגו גוסס בן מאה , שמן הסתם נולד שם בטרם נבנה הבית בשנת 1905 הרחוקה , ועם שורשי העץ הגיחו לאוויר העולם העצמות הראשונות של מה שהמומחים זיהו כגבר לבן , כבן שישים , עם תחילתו של שיגרון ושבר ישן בפיקת הברך שלא התאחה היטב , שמת בין 1957 ל 1960 משתי יריות :
האחת , שספג בחזה , כנראה מימין , פגעה לו בכמה איברים פנימיים ואף ריסקה לו את עצם החזה ואת עמוד השדרה .
האחרת חדרה אליו כנראה דרך הבטן , שכן שברה לו צלע באזור הגב .
שתי יריות שנורו מנשק חזק כפי הנראה , מטווח קצר ללא ספק , גרמו למותו של האיש הזה שלעת עתה היה רק שק מלא עצמות מכורסמות .
" אתה יודע למה אמרת כן ? "
שאל אותו מנולו ונעץ בו מבט חודר ושבע רצון .
עינו הימנית פזלה אל אפו .
" כי בן זונה נשאר תמיד בן זונה , לא חשוב אם יעשה וידויים ואפילו ילך לכנסייה .
ומנוול שהיה פעם שוטר תמיד יהיה שוטר .
בגלל זה , קונדה . "
" ולמה במקום לזיין את השכל אתה לא מספר לי משהו מעניין ?
עם מה שאני יודע אני לא יכול אפילו להתחיל ל ... "
" כי אין עוד שום דבר ואני גם לא חושב שיהיה .
עברו ארבעים שנה , קונדה . "
" תגיד לי את האמת , מנולו ...
מי מתעניין במקרה הזה ? "
" האמת האמת ?
כרגע אתה , המת , המינגוויי ונדמה לי שחוץ מזה אף אחד ...
תראה , בשבילי הכל ברור לגמרי .
להמינגוויי היה פתיל קצר .
יום אחד מישהו עיצבן אותו יותר מדי והוא תקע לו שתי יריות .
אחר כך הוא קבר אותו .
אחר כך אף אחד לא חיפש את המת .
אחר כך המינגוויי תקע לעצמו כדור בראש ובזה נגמר הסיפור ...
התקשרתי אליך כי ידעתי שזה יעניין אותך ואני רוצה לחכות כמה זמן לפני שאני סוגר את התיק .
כשאני אסגור אותו והעניין ייצא החוצה , אז הסיפור הזה על המת שנקבר בבית של המינגוויי כן יעניין הרבה אנשים ויתפרסם בכל העולם ... "
" וכולם , כמובן , יהיו מרוצים להגיד שהמינגוויי הרג אותו .
ואם לא הוא הרג אותו ? "
" זה מה שאתה הולך לברר .
אם תוכל ...
שמע , קונדה , אני קבור בעבודה עד פה , " והוא הורה על גבותיו .
" העסק הזה נהיה יותר ויותר מסריח :
כל יום יש יותר מקרי שוד , מעילות , תקיפות , זנות , סמים , פורנו ... "
" חבל שאני כבר לא שוטר .
אתה יודע שאני מת על פורנו . "
" אל תבלבל את המוח , קונדה :
פורנו עם ילדים . "
" זאת רק ההתחלה , מנולו .
תתכונן להמשך ... "
" בדיוק בגלל זה , קונדה , נראה לך שעם כל החרא הזה על הראש יש לי זמן להתעסק בחיים של המינגוויי , שפוצץ לעצמו את המוח לפני אלף שנה , כדי לדעת אם הוא הרג או לא איזה טיפוס שאפילו לא יודעים מיהו ? "
קונדה חייך והביט אל הים .
המפרץ , שבימים עברו היה מלא סירות דייגים , היה עתה ים נטוש וזוהר .
" אתה יודע משהו , מנולו ? "
הוא השתתק רגע ולגם מהמשקה שלו .
" הייתי שמח לגלות שהמינגוויי היה מי שהרג את הטיפוס ההוא .
כבר שנים אני אוהב את המנוול הזה כמו בעיטה בביצים .
אבל בכל זאת מפריע לי שיפילו עליו רצח שלא הוא עשה .
לכן אני הולך לברר קצת , וכשאני אומר קצת אני מתכוון קצת ...
כבר בדקתם טוב את כל המקום שהמת הופיע בו ? "
" לא , אבל מחר ילכו לשם קרֶספּוֹ ואֶל גרֶקוֹ .
זאת לא עבודה שכל חופר מסוגל לעשות . "
" ואתה , מה תעשה ? "
" אמשיך בעניינים שלי ובעוד שבוע , כשתגיד לי מה ביררת , אני סוגר את התיק ושוכח מהסיפור הזה .
ושהחרא ייפול על מי שייפול . "
קונדה שב והשקיף על הים .
הוא ידע שסגן פַּלָסיוֹס צודק , אבל התמלא אי נחת משונה .
זה באשמת הים או בגלל שהייתי שוטר יותר מדי זמן ?
תהה .
או אולי בגלל שעכשיו אני מנסה להיות סופר ?
הוסיף ותהה , כדי שלא להפלות את שאיפתו הגדולה ביותר .
" בוא רגע , אני רוצה שתראה משהו , " ביקש מחברו וקם על רגליו .
בלי לחכות למנולו עבר את הכביש והתקדם בין גזעי הקזוארינות אל הגן הקטן שעמד בו ביתן חסר גג ובתוכו כן הבטון שנשא את הפרוטומה מברונזה .
אור השמש , אלכסוני וגווע , הרעיף את חסדיו האחרונים , הלוהטים עדיין , על הדיוקן הירוק והמחייך כמעט של האיש שהונצח שם .
" כשהתחלתי לכתוב , גם אני עשיתי את זה כמוהו .
האיש הזה היה מאוד חשוב בשבילי , " אמר קונדה , עיניו נעוצות בפסל .
מכל המחוות , השימושים וההנצחות של שמו ושל דמותו של המינגוויי הקיימים בקובה , רק הפרוטומה הזאת נראתה לו כנה ואמיתית , כאחד ממשפטי החיווי הפשוטים שלמד המינגוויי לכתוב בימיו הרחוקים ככתב טירון בקנזס סיטי סטאר .
למען האמת , קיומה של תחרות דיג של דגי מחט , תחרות שהמציא הסופר עצמו , שנמשכה אחרי מותו ונקראה על שמו , תמיד נראה לקונדה מוגזם ואף לא ספרותי .
מזויף וסר טעם - בטעם רע , למעשה - היה בעיניו אותו דאיקירי " פָּפָּה כפול " שפעם , תוך פגיעה קשה בכיסו , הזמין אותו בבר של " פלורידיטָה " ומצא את עצמו עם שיקוי תפל שהמינגוויי סירב - מסיבות רפואיות , נוסף לכל - להעניק לו את החסד הגואל של כפית סוכר קטנה המסוגלת לחולל את ההבדל בין קוקטייל טוב ובין רום הסובל מדילול יתר .
מפוקפקת ויותר מכך , מעליבה , נראתה לו המצאת ה"מרינה המינגוויי " כדי שהבורגנים העשירים והיפים של העולם ושום קובני לבוש בלויים בן האי ( מעצם היותו קובני שעדיין חי באי ) יוכלו להתענג על יאכטות , חופים , משקאות , ארוחות , זונות צייתניות והרבה שמש - אבל השמש שמעניקה צבע יפה לעור , ולא האחרת ששורפת לך אפילו את המוח בשדה של קנה סוכר .
גם המוזיאון בחוות וִיחִיָה , שקונדה חדל לבקר בו שנים רבות קודם לכן , נראה לו כתפאורה מחושבת שתוכננה עוד בחיים לימים שאחרי המוות ...
בסופו של דבר , רק הכיכר השחוקה הנטושה בקוחימר , עם פסל הברונזה המורכב על גוש הבטון אכול המלחת , רק היא אמרה דבר פשוט ואמיתי :
זאת היתה המחווה הראשונה שנעשתה לסופר אחרי מותו בעולם כולו , זו שהביוגרפים שלו תמיד שכחו , אבל היחידה שנעשתה בכנות , שכן הקימו אותה דייגי קוחימר העניים בכספם שלהם , אחרי שליקטו בכל הוואנה את פיסות הברונזה הנחוצות לפּסָל , שאף הוא לא גבה תשלום עבור עבודתו .
הדייגים ההם , שהמינגוויי העניק להם בזמנים הקשים את השלל שדג בעצמו במים שקטים , שהשיג להם עבודה בצילומי הסרט הזקן והים ואף דרש שישלמו להם שכר הוגן , גברים ששתה איתם כוסות בירה ורום על חשבונו , והקשיב להם , בשתיקה , מספרים על דגים עצומים , כסופים וגבריים , שנלכדו במימיו החמים של הנהר הגדול הכחול , רק הם הרגישו מה שאיש בעולם אינו יכול להרגיש :
הדייגים של קוחימר איבדו רֵע , משהו שהמינגוויי לא היה לא לסופרים , לא לעיתונאים , לא ללוחמי השוורים או לציידים הלבנים באפריקה , אפילו לא לאנשי המיליציה הספרדים או לחברי מחתרת המאקי הצרפתים , שבראשם נכנס לפריז להוציא לפועל את השחרור המאושר , רווי האלכוהול , של מלון ריץ מהשליטה הנאצית ...
לנוכח פיסת הברונזה הזאת קרס כל הזיוף הראוותני של חיי המינגוויי , מובס בידי אחת האמיתות הטהורות במיתוס שלו , וקונדה העריץ את המחווה לא בשל הסופר , שלא יידע עליה לעולם , אלא בשל האנשים שהיו מסוגלים לחולל אותה , מתוך כנות נדירה בעולם .
" ואתה יודע מה הכי גרוע ? "
הוסיף השוטר לשעבר :
" נדמה לי שהמניאק עוד נוגע לי פה , " והצביע על נקודה לא מוגדרת בחזהו .

מה יודע אזרח ישראל יליד רוסיה ומדינות חבר העמים על סבך הפעילויות שקדמו לעלייתו ארצה , אם הגיע הנה בסוף שנות השמונים ובמהלך שנות התשעים של המאה שעברה ?
למה נחת בנמל התעופה בן גוריון ולא בנמל התעופה קנדי בארצות הברית ?
האם החוויות שבהן התנסה בתהליכי קליטתו היו דומות לאלה שחוו עליות קודמות או שונות מהן ?
מה יודע הישראלי המצוי על נסיבות העלייה הגדולה הזאת ?
מה הוא באמת יודע על חייהם והשקפת עולמם של עולים אלה ?
האם עלייה זו עתידה להיות גורם מרכזי בעיצוב דמותה העתידית של החברה בישראל , ואולי אף בגיבוש האסטרטגיה המדינית והביטחונית שלה ?
ואם אמנם כך תהיה - האין זה חשוב שכלל הציבור יטרח להבין הרבה יותר משהבין עד כה על קהילה גדולה זו שחיה בתוכנו ?
ספרם של לילי גלילי ורומן ברונפמן מגולל לעיני הקורא את אחד האירועים המכוננים של מדינת ישראל בחמישים שנותיה הראשונות .
שלושה פרקים מרכזיים בסאגה זו .
הראשון הוא המאבק לפתיחת שערי ברית המועצות לשעבר ליהודים שמאחורי מסך הברזל של האימפריה הקומוניסטית בהובלתה של רוסיה ;
השני הוא סיפור העלייה עצמה וראשית קליטתם של כמיליון בני אדם במדינתם החדשה ;
והשלישי הוא התערותה של העלייה הזאת במרקם החברתי , המדיני־פנימי והפוליטי־פנימי , בתוך מדינת ישראל .
מרכז הכובד של ספר זה נעוץ ברכיב השלישי של הסאגה , שבו מילא רומן ברונפמן תפקיד חשוב , תחילה כפעיל בנושאי כלכלה וחברה ובעיסוק בשדה הסבוך של הפוליטיקה הישראלית , ולאחר מכן כחבר כנסת פעיל מאוד , תחילה במסגרת תנועת ישראל בעלייה בראשות נתן שרנסקי המפלגה הראשונה שהתמודדה בהצלחה תחת דגל ההשתייכות והייצוג של ציבור עולי חבר העמים הסובייטי לשעבר ולאחר מכן במסגרת משותפת של מפלגת מרצ וגורם נוסף בשמאל הישראלי .
ברונפמן עלה ארצה מאוקראינה ב־ 1980 , כעשר שנים לפני בוא הגל הגדול של העולים גל המיליון ובעשור זה להתערותו בישראל הספיק לשרת שירות חובה בצה"ל במסגרת חיל האוויר וגם ללמוד באוניברסיטה העברית ולסיים תואר דוקטור ללימודים רוסיים .
המשקל המצרפי של היבטים אלה בתולדות חייו אפשרו לו לגשת לנושא הספר הן כשחקן חשוב בהשתלשלות ההיסטורית שאותה הוא מתאר והן כאדם המצויד בכלי ביקורת מדעיים המאומן ומנוסה בניתוח אירועים היסטוריים ותהליכים ותופעות חברתיות ופוליטיות .
לילי גלילי , ישראלית ותיקה ועיתונאית מוערכת , שאת מאמריה מרבים לצטט בספרים ובמאמרים בנושא העלייה הרוסית , סיקרה וניתחה את ההוויה הישראלית במשך עשרות שנים מעל דפי עיתון הארץ .
תובנותיה והבנתה את החברה הישראלית שהעלייה היא חלק ממנה מול ההתנסות האישית של ברונפמן הולידו ספר המעמת את הגישה הראשונית של מי שחוותה את העשורים הראשונים של העלייה כישראלית עם זו של עולה חדש שזה מקרוב בא .
לפיכך הספר גדוש הן בסיפורי מעשה על אותן שנים , שבהן הלכו והתעצמו משקלם והשפעתם של יהודי יוצאי חבר העמים על החברה , הכלכלה והמציאות הפוליטית בישראל , והן בשפע של ניתוחים עכשוויים מאירי עיניים של סוציולוגים ואנשי הגות מקרב יהודי עלייה זו , שעניינם הסברת מה שעבר ומה שעובר על קהילה גדולה ורבת דעות וגוונים זו בימינו .
הישראלי החי במאה העשרים ואחת ימצא בספר זה מענה על שתי שאלות :
כיצד הגענו עד הלום בכל הקשור לשאיפתנו לייצב חברה שוויונית וסובלנית בישראל , ולְמה אנחנו יכולים לצפות בתחום זה בשנים הקרובות והגורליות העומדות לפתחנו .
מספר היבטים כלל־ישראליים וכלל־יהודיים עולים מהכתובים וראויים לאזכור טרם קריאה .
חלק מהיבטים אלה משותפים לרבות מהעליות השונות לישראל , ואחרים ייחודיים לעלייה זו .
ההיבט הראשון ללא ספק מתמצה במשפט , “ ישראל אוהבת עלייה אך אינה אוהבת עולים " .
בצד ההתחכמות הצינית שבאמירה זו חייבים להודות כי זו תכונה אנושית מאוד , העולה כל אימת שקבוצת אנשים חדשה נוחתת ומתמקמת במגרש שבו כבר חיה ופועלת חברה תוססת , שלרוב היא גם חברה מצליחה .
ההתנשאות כלפי “ העולה החדש " , הדרתו מהחברה הקיימת או צמצום ההתחככות עמו למינימום ההכרחי , ופה ושם קמצוץ של גזענות מהולה בלעג לנימוסיו ולתרבותו - בכל אלה התנסו דורות של גלי עלייה .
כך , למשל , היתה זו מנת חלקם של יהודי גרמניה שבאו לכאן בשנות השלושים של המאה שעברה .
חלקם עבדו לפרנסתם כמטאטאי רחובות , כשבכיסיהם ניירות מצהיבים של תארי דוקטור לפילוסופיה או משפטים .
עם זאת , שום גל עלייה לא התנחם בגורל קודמיו , ותהליכי “ יישום לקחים " מעולם לא הולידו קליטה שהיתה שונה באופן משמעותי .
ההיבט השני מתמצה באמירה , “ מי שיכול לעלות אינו רוצה לעלות , ומי שרוצה לעלות אינו יכול לעלות " .
מאז קום המדינה עליות ההצלה הן האחראיות לגידול המטאורי של היהודים בישראל משש מאות אלף לכשישה מיליון .
ממשלות ישראל לדורותיהן ראו בעלייה משימה לאומית עליונה במעלה , ופעלו בכל הדרכים כדי להבטיח הן את חילוצם של יהודים מארצות מצוקה והן את הגעתם לישראל .
בספר שלפנינו מתפרסמת , ולא בפעם הראשונה , עלילת התנהלותה של ישראל בשנים הקריטיות שקדמו למה שכונה “ פתיחת שערי רוסיה הסובייטית " - הפעם גם דרך עיניו של בן הקהילה .
ההיבט השלישי נוגע ליחסם של ממשלות ישראל ושל ראשי הפזורה היהודית בארצות הברית ובקהילות אחרות בעולם המערבי לעלייה לישראל .
המאבק הממושך למען יהודי ברית המועצות ארך למעלה מארבעים שנה , והוא התנהל במקביל הן על ידי יחידים וקבוצות של יהודים אמיצים מאחורי מסך הברזל , הן על ידי זרועות חשאיות של ישראל שפעלו בברית המועצות ובמקומות אחרים בעולם , והן במישור הגלוי ברחבי תבל ובייחוד בזירה המדינית והציבורית בארצות הברית .
מחברי הספר מקדישים מקום לוויכוח , שהיה לעתים סוער מאוד , בין אחדים מראשי יהדות ארצות הברית לבין הסוכנות היהודית וראשי הממשלה שכיהנו בישראל בתקופות שונות .
אלה האחרונים גרסו כי מאחר שהמאבק היה על זכות היהודים לעלות לישראל , הרי עם צאתם לחופשי זכותה של ישראל לדאוג לכך שיגיעו לחופי הארץ ולא לשום מקום אחר .
ויכוח זה לא נותר במישור העקרוני־ אידיאולוגי .
הוא לבש צורות מעשיות רבות שאותן מתארים המחברים .
המאבק למען יהודי ברית המועצות יצר מצע מבצעי משותף בין יהודי ישראל והתפוצות במישור העולמי .
המערכה לפתיחת השערים היתה הממושכת ביותר וכללה את ההשקעה הגדולה ביותר של תקציבים ומשאבים אחרים , ובהצלחתה הביאה לישראל את גל העלייה הגדול ביותר בתולדותיה בפרק הזמן הקצר ביותר .
בשל שינויי הנסיבות אפשר להניח כי חיזיון כזה לא יישנה בעתיד .
הדרך שבה תפסו המחברים מערכה זו היא עניינית וראויה לתשומת לב .
ההיבט הרביעי נוגע לתפיסת היסוד השונה בתחום קליטת העלייה שקידמה את עולי ברית המועצות .
גל העלייה הגיע ארצה בעת שגישתה של ישראל התרחקה מאוד מזו המכונה “ כור היתוך " .
אם להזכיר נשכחות , עליות ההצלה של שני העשורים הראשונים לקיום המדינה התאפיינו במדיניות קליטה שבמרכזה מאמץ שיטתי ומכוון למחוק או לצמצם למינימום את שימור המסגרות המיוחדות והמסורות הייחודיות של כל גולָה וגולה שבניה ובנותיה באו בשערי הארץ .
תפיסת מנהיגי ישראל ובראשם דוד בן גוריון היתה שיש לחתור במרץ לכך שהעולים יאמצו לעצמם את מנהגי הישראלים שקלטו אותם , וכך תגובש אחדות לאומית שנתפסה כהכרחית בנסיבות המדיניות והביטחוניות הקשות שאפיינו את מציאותנו בישראל עד פריצת הדרך של השלום עם מצרים שהחלה בשנת 1977 .
לא כאן המקום להעריך את נכונותה או את הצלחתה של מדיניות זו .
מכל מקום לא זו היתה מדיניות הקליטה של המוני הבאים בשנות התשעים לישראל מברית המועצות לשעבר .
איש לא העז לשחק ברעיון של כור היתוך מול ציבור גדול כזה של עולים .
האם עתידה העלייה הרוסית להיות הגורם המרכזי שיוביל את המדינה ואת החברה בשנים הקרובות ?
למחברים דעה מוצקה בשאלה זו , והיא חדשנית ומאתגרת .
עד כאן התובנות .
ראוי לציין כי אנו מתמקדים בעיקר בעשרים שנות ההיסטוריה של ישראל המסתיימות סמוך להופעת הספר .
סוגיות רבות עוברות בספר ניתוחים כנים וחושפניים , ויש שיכנו אותם חתרניים .
המקום המרכזי שמילאו העולים בתחומי התרבות עולם המוזיקה והתיאטרון נדון כאן לעומק , וכך גם המסה הקריטית שתרמו העולים לעולם הרפואה - תרומה שבלעדיה לא היתה מערכת הרפואה בישראל מגיעה להישגיה המרשימים .
וכמובן אלפי המהנדסים ואנשי האקדמיה , שעד מהרה רשמו נוכחות ברמות הגבוהות ביותר של העשייה .
מול כל אלה ניצבת השאלה , האם בצד נתונים אלה סבלה גם עלייה זו מתופעת ההדרה שעולים סבלו ממנה בעבר ?
מעניין יהיה לישראלי ה"לא־רוסי " להתמודד עם סוגיה זו , בשעה שהישראלי ה"רוסי " יוכל להתעמת עם תחושותיו ועם התנסותו האישית בתחום זה .
לפני סיום ראוי להזכיר שתי סוגיות חשובות נוספות התופסות מקום נרחב בספר .
האחת היא התפתחות ההתארגנות הפוליטית של העלייה הרוסית בישראל - הן התאקלמותה בקרב המפלגות הוותיקות והן הקמתן של מפלגות “ עדתיות " .
עד כדי כך שבשעת כתיבתן של שורות אלה , אחת המפלגות האלה היא השלישית בגודלה בכנסת .
לפיכך מעניינת גישתו של חבר כנסת שטעם גם מזו וגם מזו .
כנגזרת של הנושא הרחב יותר נותנים המחברים את דעתם גם על שאלת הזיקה בין קהילת יהודי רוסיה וחבר העמים לבין מקומות הולדתם .
זוהי אוטוסטרדה רב־נתיבית ודו־כיוונית .
בספר זה ניתן למצוא הארות משמעותיות מאוד בנוגע לגישתן של מוסקבה וקייב לפזורות שלהן בישראל .
בין היתר עולה השאלה הקריטית , אם יש לאל ידם של מנהיגי הקהילה בישראל להשפיע על המדיניות בנושאים קריטיים לביטחונה של המדינה , כגון סוגיית הגרעין האיראני .
הסוגיה השנייה היא אולי הטעונה מכול :
שאלת הקשר בין עלייה זו להשתרשותם של גורמי פשיעה בכירים בישראל .
במשך שני עשורים עסקה התקשורת בישראל במספר פרשיות פליליות , שבמרכזן דמויות בולטות בעולם העסקים הרוסי .
המחברים נוקטים עמדות נחרצות מאוד ואמיצות מאוד בסוגיה זו .
הם אינם מכלילים , אלא מבחינים היטב בין אלה שנחשבים בעיניהם ל"רעים " ובין האחרים , הנתפסים כ"טובים " .
נכון וראוי כי קול המחברים יישמע בפירוט רב ובכובד ראש .
אנו מקווים כי פרסום ספר זה יתרום בראש ובראשונה לציבור הלא־רוסי , אשר יתוודע לאורחות חייהם ולדרך מחשבתם של יהודים , שמתוקף מספרם הרב ונוכחותם המאסיבית בצמתים קריטיים של חיינו משפיעים ישירות על חיי היומיום של כולנו .
ה"רוסים " מבין הקוראים יוכלו להסתכל על עצמם גם דרך העדשה של אחד ממנהיגיהם , שחרש בשדה העשייה הפוליטית במשך למעלה מעשרים שנה , והיה גם בתוך המחנה הגדול וגם מחוצה לו ; ובו בזמן לראות את עצמם גם דרך העיניים של מי שמשקיפה על התהליך בראייה כלל־ישראלית , השוברת בדרך מיתוסים מקובעים .

אפשר לומר שהקריירה שלי , מתחילתה ועד סופה ,
הכינה אותי לכתיבת הספר הראשון שלי , המוח הנשי .
כשלמדתי רפואה , הייתי המומה כשהתברר לי שחלק משמעותי מהמחקרים המדעיים הרציניים
מדיר נשים בגלל הסברה שמחזור הווסת שלהן פוגם בנתונים .
משמעות הדבר היא שחלקים שלמים של המדע והרפואה מתייחסים לגבר
כאל " ברירת המחדל " בהבנת הביולוגיה והַהִתנהגות האנושית .
המצב הזה משתנה רק בשנים האחרונות .
גילוי חוסר השוויון הזה בשלב מוקדם של הקריירה שלי הביא אותי ,
הן באוניברסיטת הרווארד והן באוניברסיטת קליפורניה , לחקור את ההבדלים בהשפעתם
של ההורמונים על המוח הגברי ועל המוח הנשי .
כמו כן ייסדתי את מרפאת מצב הרוח וההורמונים לנשים ולנערות .
עבודתי הובילה אותי לכתיבת המוח הנשי , שעסק במבני המוח ובביולוגיה ההורמונלית שיוצרים
את המצב הייחודי לנשים בכל שלב של חייהן .
גם מבני המוח והביולוגיה ההורמונלית הייחודית לגברים מייצרים מצב גברי ייחודי .
אך כשהתחלתי לשקול את כתיבת המוח הגברי ,
כמעט כל מי שהתייעצתי איתו אמר אותה בדיחה :
" זה יהיה ספר קצר מאוד !
בקושי חוברת . "
הבנתי שהתרבות שלנו עדיין מבוססת על התפיסה שהגבר הוא תו התקן של המצב האנושי .
הזכר נחשב פשוט .
הנקבה נחשבת מורכבת .
אך עבודתי הקלינית ומחקרים שנערכו בתחומים רבים , ממדעי המוח ועד ביולוגיה אבולוציונית ,
מציירים תמונה אחרת .
הטיעון הכללי שהמוח הגברי נמצא רק " מתחת לחגורה "
הוא אכן מצע טוב לבדיחות , אבל הוא לא מייצג את מכלול הפעולה של מוחו של הגבר .
כדאי לזכור גם את מוחו של תינוק ממין זכר שהוא על טהרת " חפש והשג " ,
ואת מוחו של פעוט ממין זכר , על טהרת " אם אני לא זז , אני מת " ,
ואת מוחו של נער מתבגר - חשׂוך שינה , משועמם קשות ונוטה להסתכן .
וכדאי לזכור גם את המוח אפוף קדחת ההתקשרות הרגשית ,
את המוח האבהי השיכור מאהבה , את המוח האגרסיבי עם האובססיה שלו להיררכיה ,
ואת המוח הרגשי שעל טהרת " לפתור את הבעיה מהר " .
במציאות , המוח הגברי הוא מכונה ייעודית וממוקדת לפתרון בעיות .
גוף הידע החדש והעצום של מחקרים במדעי המוח ,
וגם עבודתי עם מטופלַי הגברים , שכנעו אותי שבכל שלב של החיים ,
מבני המוח וההורמונים הייחודיים של ילדים וגברים יוצרים מצב גברי השונה מיסודו מן המצב הנשי .
במקרים רבים מאוד לא מבינים מצב זה , או מפשטים אותו יתר על המידה .
מוחות גבריים ונשיים שונים זה מזה מרגע ההפריה .
כל התאים שבמוחו של הגבר ובגופו הם זכריים .
משמעות הדבר היא שיש הבדלים עמוקים , בכל תא ותא , בין המוח הגברי למוח הנשי .
לתא גברי יש כרומוזום Y ולתא נשי אין .
זהו הבדל קטן אך משמעותי הניכר כבר בשלבים המוקדמים של התפתחות המוח
- השלבים שבהם הגנים מכינים את הקרקע לתגבור העתידי של הורמונים .
רק חודשיים חלפו מרגע ההפריה , וכבר האשכים הזעירים מתחילים לייצר די טסטוסטרון
כדי להשרות בו את המוח ולשנות את טבעו מהיסוד .
במשך חייו של הגבר , המוח מתעצב ואחר כך מתעצב־מחדש
על פי ההתוויות של הגנים ושל הורמוני המין הגבריים .
הביולוגיה של המוח הגברי היא האחראית להתנהגויות הגבריות הייחודיות שלו .
המוח הגברי מבוסס על 25 שנות הניסיון שצברתי כנירו־פסיכיאטרית .
הוא מציג ממצאים של מחקרים שנערכו בעשור האחרון וסימנו פריצת דרך
בהבנתנו את תחומי הנירו־אנדוקרינולוגיה ההתפתחותית , הגנטיקה ומדעי המוח המולקולריים .
הוא מביא דוגמאות מנירו־פסיכולוגיה , ממדעי המוח הקוגניטיביים , מהתפתחות הילד ,
מדימות המוח ומפסיכו־נירו־ אנדוקרינולוגיה .
הוא נוגע בפרימטולוגיה ,
במדעי בעלי החיים , ובתצפיות על תינוקות , ילדים ובני נוער .
על סמך כל אלה הספר מבקש להסביר כיצד שילוב של טבע וחינוך
מתכנת את המוח הגברי להתנהגויות מובחנות .
במשך השנים האלה , התקדמויות בגנטיקה , באלקטרופיזיולוגיה ובטכנולוגיות בלתי פולשניות
למיפוי המוח חוללו מהפכה במחקר ובתיאוריות של מדעי המוח .
כלים מדעיים חדשים ושימושיים כגון נוֹתְבים ( tracers ) גנטיים וכימיים ,
טומוגרפיה באמצעות פליטת פוזיטרונים ( סריקת PET ) ודימות פונקציונלי בתהודה מגנטית
( f MRI ) , מאפשרים לנו עכשיו להציץ לתוך מוח אנושי בזמן שהוא פותר בעיות ,
מוצא מילים , שולף זיכרונות , מקבל החלטות , מבחין בהבעות פנים ,
מתאהב , מאזין לבכיים של תינוקות , ומרגיש כעס , עצב או פחד .
כתוצאה מכך , המדענים הצליחו לתעד וליצור קטלוג שלם של הבדלים גנטיים ,
מִבניים , כימיים והורמונליים , כמו הבדלים בין שיטות העיבוד של המוח הנשי והגברי .
במוח הנשי , ההורמונים אסטרוגן , פרוגסטרון ואוקסיטוצין יוצרים במסלולי המוח
נטייה מוקדמת להתנהגויות האופייניות לנשים .
במוח הגברי , הטסטוסטרון , הוואזופרסין והורמון הנקרא MIS הם ההורמונים המשפיעים
בשלב המוקדם ביותר ולטווח הכי ארוך .
להורמונים הגבריים והנשיים יש השפעות התנהגותיות משמעותיות על המוח .
למדנו שגברים מפעילים מסלולים שונים לעיבוד מידע מרחבי ולפתרון בעיות רגשיות .
גברים נבדלים מנשים באופן שבו המסלולים שבמוחם ומערכת העצבים שלהם
מחוברים לשרירים שלהם - בעיקר לשרירי הפנים .
המוח הנשי והמוח הגברי שומעים , רואים , מרגישים ומנחשים מה חש זולתם בדרכים ייחודיות ונבדלות .
בסיכום הכללי , מסלולי המוח של הגברים והנשים דומים מאוד , אך גברים ונשים יכולים לחתור להגשמת
מטרות ויעדים מסוימים ולהגשים אותם באמצעות מסלולים שונים .
אנחנו יודעים גם שהאזור המשפיע על הדחף המיני בהיפותלמוס הגברי גדול פי 2.5 מאשר אצל נשים .
מחשבות מיניות מרצדות ברקע של קליפת המוח החזותית של הגבר יומם ולילה ,
ומשום כך הוא תמיד מוכן לנצל כל הזדמנות לקיים יחסי מין .
נשים לא תמיד מבינות שלפין יש דעה משלו - מסיבות נירולוגיות ,
והזיווג חשוב לגברים לא פחות מאשר לנשים .
מהרגע שמסלולי האהבה והתשוקה של הגבר מסתנכרנים אלה עם אלה ,
הוא מתאהב מעל הראש בדיוק כמו אישה - ואולי אפילו יותר .
כשתינוק עומד להיוולד , המוח הגברי משתנה , בדרכים מוגדרות וקיצוניות , למוח אבהי .
במוח הגברי גם מרכזי התוקפנות ותנועת השרירים גדולים יותר .
מגיל ההתבגרות ואילך , ההורמונים מעמידים בכוננות מתמדת את מסלולי המוח של הגבר
העסוקים בהגנה על בת הזוג ועל הטריטוריה .
ההיררכיה והדירוג החברתי חשובים לגברים יותר מכפי שרוב הנשים מתארות לעצמן .
לגברים יש גם מעבדים גדולים יותר בַּליבה של האזור הפרימיטיבי ביותר במוח ,
המזהה פחד ומפעיל תוקפנות הגנתית - האמיגדלה .
לכן גברים מוכנים להילחם עד מוות כדי להגן על יקיריהם .
יתר על כן , כשגבר מבין שאדם יקר לו נמצא במצוקה רגשית ,
האזור במוחו שאחראי על פתרון בעיות ותיקון המצב נדלק מיד .
כנראה הייתי מודעת רק במעורפל לרשימה הארוכה של ההתנהגויות הגבריות הייחודיות
כשהתברר לי , לפני 21 שנה , שהתינוק שאני נושאת ברחמי מצויד בכרומוזום Y
תכף ומיד חשבתי , אוי ואבוי , מה אני אעשה עם בן ?
פתאום קלטתי שעד אותו רגע חשבתי באופן לא־מודע - זו בת !
-
וסמכתי על כך שחוויותי הנשיות ינחו אותי בגידול בת .
בדיעבד התברר שהדאגה היתה מוצדקת .
חסרון חוכמת־הבנים שלי השפיע יותר מכפי שתיארתי לעצמי .
כיום אני יודעת , על סמך 25 שנה של מחקר וטיפולים קליניים ,
שנשים וגברים לוקים באי־הבנה עמוקה של האינסטינקטים הביולוגיים והחברתיים שמניעים
את בני המין השני .
אנחנו , הנשים , אמנם אוהבות גברים , חיות עם גברים ויולדות בנים ,
אבל טרם הבנו את הגברים ואת הבנים .
הם לא מתמצים במיניוּת ובמגדר שלהם , אך שני הדברים האלה הם חלק בלתי נפרד מהם .
המצב מסתבך אף יותר מאחר שגם הגברים וגם הנשים מתקשים להבין
מה עושים בכל רגע נתון הגוף והמוח של בני המין השני .
אנחנו לוקים בבורות בולטת במיוחד ביחס לפעילות הנסתרת של הגנים ,
של הנירו־כימיקלים ושל הורמונים שונים .
חשוב מאוד להבין את ההבדלים המגדריים מפני שהביולוגיה אינה מסבירה הכול .
ההבדל בין המוח של בנים למוח של בנות הוא ביולוגי במקורו ,
אך מחקרים עדכניים מוכיחים שזה רק ההבדל הראשוני .
הארכיטקטורה של המוח אינה מתקבעת בזמן הלידה או בסוף הילדות ,
כפי שסברו בעבר , אלא ממשיכה להשתנות במשך כל החיים .
המוחות שלנו אינם מתקבעים אלא גמישים ומשתנים יותר מכפי שסברו המדענים עד לפני עשור אחד בלבד .
המוח האנושי הוא מכונת הלימוד המוכשרת ביותר המוכרת לנו .
ולכן התרבות שלנו והחינוך להתנהגות מסוימת ממלאים תפקיד
חשוב בעיצוב מוחנו ובעיצובו מחדש .
אם מגדלים ילד " להיות גבר " , אזי כשיתבגר , הארכיטקטורה והמסלולים של מוחו ,
שממילא היתה להם נטייה מוקדמת לגבריות , יעוצבו ביתר שאת על פי קווי המתאר של ה"גבריות " .
כשהצעיר הזה יהפוך לגבר בוגר , הוא בוודאי יציג לעצמו אותה שאלה עתיקה :
מה נשים רוצות ?
לאף אחד אין תשובה נחרצת בנושא , אבל הגברים יודעים מה הנשים והחברה בכללותה רוצות ומצפות מהם .
גברים חייבים להיות חזקים , אמיצים ועצמאים .
בילדותם מופעל עליהם לחץ לדכא פחד וכאב , להסתיר את הרגשות העדינים יותר שלהם
ולהתמודד בביטחון עם אתגרים .
מחקרים חדשים מראים שהמסלולים במוחם עוברים שינוי ארכיטקטוני המשקף את הדיכוי הרגשי הזה .
אף על פי שהגברים כמהים לקִרבה ולחיבוק לא פחות מהנשים ואולי אף יותר מהן ,
הם יודעים שאם יפגינו את הרצונות האלה , גברים אחרים וגם נשים יִראו בהם - בטעות - גברים עדינים או חלשים .
בני האדם הם בראש ובראשונה יצורים חברתיים , והמוח האנושי לומד במהירות
לתפקד על פי הנורמות המקובלות בחברה .
רוב הגברים והנשים מספיקים ללמוד לפני בגרותם את ההתנהגויות ההולמות את המגדר שלהם .
אבל אילו התנהגויות מגדריות מוטמעות בנו מלידה ואילו נרכשות במהלך חיינו ?
האם יש בסיס ביולוגי לקֶצר התקשורתי בין גברים לנשים ?
הספר הזה מבקש להשיב על שאלות אלה .
ויכול להיות שהתשובות יפתיעו אתכם .
אם גברים ונשים ,
הורים ומורים יבינו מלכתחילה באופן עמוק יותר את פעולת המוח הגברי
- איך הוא נוצר , איך הוא מתעצב בילדות , ואיך הוא משנה את תפיסת המציאות
של בעליו בשנות העשרה שלו -
נוכל לגבש ציפיות מציאותיות יותר כלפי בנים וגברים .
הבנה מעמיקה של הבדלי המין הביולוגיים גם היא יכולה לפוגג את הסטריאוטיפּים הפשטניים
והשליליים של הגבריות , שגם הנשים וגם הגברים אימצו לעצמם .
הספר הזה יספק מבט כולל אל מאחורי הקלעים של מוחם של ילדים קטנים ,
של נערים נסערים , של גברים במרדף אחר בת זוג ושל אבות וסבים .
ואני מקווה שאחרי שתשלימו את הסיור המודרך בחייו של המוח הגברי ,
הגברים יזכו להבנה עמוקה יותר של הדחפים העמוקים ביותר שלהם
והנשים יזכו להציץ בעולם הנראה מבעד למשקפיים הגבריים .
אנחנו נמצאים בתחילתה של תקופה שתאפשר לגברים ולנשים להבין את הביולוגיה
הייחודית שלהם ואת השפעותיה על חייהם .
אם נדע איך מצבו הביולוגי של המוח מכוון את הדחפים שלנו ,
נוכל להחליט בעצמנו מה לעשות וממה להימנע , במקום לציית לדחפים בהכנעה .
לגברים שביניכם , הידע הזה לא רק יעזור להבין את כוחו הייחודי של המוח הגברי
וירתום אותו לצרכים שלכם , אלא גם יסייע להבין את בניכם ,
את אביכם ואת שאר הגברים שבחייכם .
ואתן , הנשים , תוכלו להסתייע בספר הזה כדי לפרש את המורכבויות של המוח הגברי ולהבין אותן .
באמצעות המידע החדש שיַקנה לכן הספר , תוכלו לסייע לבניכן ולבעלים שלכן
להיות נאמנים יותר לטבעם ותחושו חמלה רבה יותר כלפי אביכן .
במשך שנות כתיבתו של הספר הזה למדתי לראות באור חדש את הגברים שאני אוהבת
- את הבן שלי , את בעלי , את אחי ואת אבא שלי .
אני מקווה שהספר הזה יאפשר לקוראי להתוודע למוח הגברי ולהבין
את עבודתו המדויקת והמורכבת .
שלבים בחייו של הגבר הורמונים קובעים את פעולתו הרצונית של המוח .
הם נועדו לנווט את ההתנהגויות החברתיות , המיניות , ההוריות ,
המגוננות והתוקפניות , כמו את אלה הקשורות להזדווגות .
הם מעודדים את הזכר להיאבק , להתחרות בענפי ספורט או לצפות באירועי ספורט ,
לפתור בעיות , לפענח הבעות פנים ואת רגשותיו של הזולת ,
ליצור קשר רגשי עם גברים אחרים , לצאת לדייטים ולחפש בת זוג ,
ללטוש עיניים בנקבות מושכות , ליצור מערכות יחסים מיניות וזוגיות ,
להגן על המשפחה ועל הבית , לפנטז , לאונן ולהשיג יחסי מין .
נבחרת השחקנים הנירו־הורמונליים ) איך ההורמונים משפיעים על מוחו של גבר ) ,
טסטוסטרון - זאוס .
מלך ההורמונים הגבריים , דומיננטי , תוקפני וכול־ יכול .
ממוקד ומוכוון־מטרה , יוצר בקדחתנות כל דבר גברי ,
ובכלל זה אֶת הדחף הכפייתי להקדים זכרים אחרים בהיררכיה החברתית .
הוא ממריץ את בלוטות הזיעה הגבריות בהפקת ריח הגבריוּת המפתה
והמזמין - את האנדרוסטנדיון ( androstenedione ) .
הוא מפעיל את מסלולי המין והתוקפנות , ומאפשר להתמקד במטרה אחת בלבד
בדרך להשגת בת הזוג הנחשקת .
הוא מוערך בשל יכולתו לייצר ביטחון ואומץ לב ,
ואכן הוא יכול להיות פתיין משכנע , אך כשהוא טרוד , הוא יכול להיות כמו הזעוף שבדובים .
ואזופרסין ( Vasopressin ) - האביר על הסוס הלבן .
ואזופרסין הוא הורמון האבירות והמונוגמיה , מגן ושומר בנחישות על הטריטוריה ,
על בת הזוג ועל הילדים .
הוא והטסטוסטרון מנהלים יחד את מסלולי המוח הגבריים ומעצימים את הגבריות .
Mullerian Inhibiting Substance - MIS - הרקולס .
הוא חזק , קשוח ועשוי ללא חת .
מכונה גם מסיר סימני הנשיות ( de - feminizer ) , ומשיל מן הזכר כל היבט נשי .
הוא מעצב את מסלולי המוח להתנהגות חקרנית , מדכא מסלולי מוח שמעודדים
התנהגויות נשיות , מדכא את בניית איברי הרבייה הנשיים ועוזר לבנות את איברי הרבייה
ואת מסלולי המוח הגבריים .
אוקסיטוצין - מאלף האריות .
בכמה ליטופים וגיפופים הורמון ה"שֵב יפה " הזה מרגיע אפילו את חיית הפרא הפרועה ביותר .
הוא מגביר את היכולות האמפתיות ובונה במוח מסלולי אמון ,
מסלולי אהבה רומנטית ומסלולי התקשרות רגשית .
הוא מפחית את הורמוני הלחץ , מנמיך את לחץ הדם של הגבר
וממלא תפקיד מרכזי בהתקשרות הרגשית בין האבות לתינוקותיהם .
הוא מעודד רגשות של ביטחון ורוגע , והוא האחראי המרכזי
ל"נרקולפסיה שאחרי המשגל " המאפיינת גברים .
פרולקטין - מר אמא .
הוא האחראי להריונות מדומים ( תסמונת קובאד ) אצל אבות־לעתיד
ומגביר את רגישותם של אבות לבכיים של התינוקות שלהם .
הוא ממריץ את הקשרים במוחו של הזכר להתנהגות הורית ומפחית את הדחף המיני .
קורטיזול - הגלדיאטור .
לנוכח איוּם , הוא מתרגז , מתחמם ומוכן להילחם לחיים ולמוות .
אנדרוסטנדיון - רומיאו .
פתיין מקסים .
כשהעור מפריש אותו כפֶרומון , הוא תורם לסקס־אפיל של הגבר הרבה יותר מכל אפטרשייב או בושם בעולם .
דופאמין - הממריץ .
מסמר הערב המשכר , שעסוק רק בלהרגיש טוב , לעשות חיים וכיף .
טיפוס מתלהב ועתיר מוטיבציה , שכולו חדור רצון לנצח ודחף לִזְכּוֹת שוב ושוב .
אבל זהירות - הסיפוק שהוא גורם עלול להיות ממכר , במיוחד בהתגוששות המבולבלת של גיל הנעורים
ובמשחק המיני של הבגרות , כאשר הוא מגביר את הריגוש בזמן אורגזמה .
אסטרוגן - המלכה .
אינה שולטת בגבר ביד רמה כמו זאוס , אך בהחלט ייתכן שהיא הכוח המניע של כס המלכות , מפני שהיא מפעילה את מרבית המסלולים במוחו של הגבר .
היא יכולה להגביר את תשוקתו להתכרבל וליצור קשר רגשי , באמצעות עידוד הפרשת האוקסיטוצין .

" אני אוהב להיות כריסטיאנו רונאלדו . "
" אני אוהב את מה שאני עושה , אני אוהב את החיים שלי .
אני מאושר . "
" אני רואה בעצמי ווינר .
אני מנצח יותר משאני מפסיד .
אני תמיד מנסה להישאר בפוקוס .
אני יודע שזה לא קל , אבל שום דבר בחיים לא קל .
אם היה קל , לא היינו בוכים כשאנחנו נולדים . "
" אני טיפוס תחרותי וזה לא ישתנה לעולם .
אני כמובן גדל ונעשה בוגר יותר , אבל דרך המחשבה שלי לא משתנה . "
" אני מאמין ביכולות שלי .
תמיד האמנתי . "
" אני מי שאני .
איך שאני מתנהג , מה שאחרים רואים –  זה באמת אני . "
" מעולם לא שיניתי את ההתנהגות שלי בשביל אף אחד .
מי שאני לא מוצא חן בעיניו ...
הם יכולים לתפוס מרחק .
אף אחד לא חייב לבוא למשחקים שלי . "
" מי שמכיר אותי יודע מי אני באמת , איזו אישיות יש לי , מה האופי שלי . "
" אני קרוב מאוד למשפחה שלי .
הייתי קרוב לאבא שלי ואני עדיין קרוב לאמא ולאחים שלי .
המשפחה שלי היא המשענת שלי .
הם תומכים בי באופן בלתי-ייאמן .
הם תמיד לצדי כשאני צריך אותם .
הם עזרו לי כל כך הרבה , ואני מנסה להיות לצדם כמו שהם היו לצדי . "
" אנשים שמכירים אותי היטב אוהבים אותי .
אנשים שחיים איתי , שאני מתאמן איתם כל יום , אלה שעובדים איתי ...
יש להם דעה טובה עלי כי הם יודעים איך אני באמת .
כמובן , לאנשים אחרים יש דעה שונה מאוד , כי הם לא מכירים אותי .
אני יכול להבין את זה . "
" אני תמיד אומר מה אני חושב .
אני אומר את זה כמו שזה .
אולי זה מה שאחרים לא אוהבים בי . "
" אני לא מקדיש שום תשומת לב למה שאנשים אומרים עלי .
אני לא קורא עיתונים .
כל אחד זכאי לדעה משלו . "
" הופצו עליי הרבה שקרים ...
זה מחיר התהילה . "
" אני חושב שאנשים מקנאים בי כי אני עשיר , נראה טוב וכדורגלן מצוין .
אין שום הסבר אחר . "
" אני תמיד מוכן ללמוד , לשמוע דעות שונות . "
" אני טיפוס שקל מאוד לחיות איתו .
אני מרגיש שיש לי הרבה מזל , כי אם אני צריך לדבר עם מישהו , החברים שלי הם החברים הכי טובים בעולם . "
" אני בחור נורמלי ויש לי רגשות כמו לכל אחד אחר . "
" אני בנאדם מהסוג שאוהב אתגרים –  תמיד אהבתי .
כל החיים שלי מכוונים למציאת אתגרים חדשים . "
" באופן כללי אני אדם חיובי ומאוזן מאוד . "
" מבחינתי לדעת להסתדר עם אנשים זה יותר חשוב מכסף . "
" איכות חיים גבוהה חשובה יותר מכסף . "
" קיבלתי חינוך נהדר .
ההורים שלי לימדו אותי להיות מי שאני , לא להשתנות בשביל אף אחד .
אם אנשים אוהבים אותי –  יופי .
אם לא , זה לא מטריד אותי . "
" אני אוהב לראות אנשים סביבי שמחים , מחייכים , מרוצים . "
" בחיים האלה לא זוכים בשום דבר בלי להתגבר על מכשולים מהסוג שאני התמודדתי איתם . "
" כשהייתי ילד קטן לבד בליסבון בכיתי כל יום .
אני עדיין בוכה –  בוכה הרבה , לפעמים מאושר ולפעמים מעצב .
זה טוב לבכות , לבכות זה חלק מהחיים . "
" אין לי זמן לאנשים שמשקרים לי –  בעיני להיות שקרן זו אחת התכונות הגרועות ביותר .
כשאנשים משקרים זה ממש מכעיס אותי . "
" אני לא טיפוס שמפטפט בלי סוף .
לא טוב לתדמית שלך לדבר יותר מדי . "
" אני לא אוהב לדבר על חיי הפרטיים .
אני לא אוהב למשוך אליהם תשומת לב , אבל אני גם לא מסתיר שום דבר .
שאנשים ירכלו אם הם רוצים .
אם אנשים רוצים למכור את הסיפור שלהם , זו בעיה שלהם .
אני לא מעוניין . "
" אני טיפוס נבון –  אבל אף אחד לא מושלם וזה כולל גם אותי . "
" יש ימים שבהם לא קל להיות כריסטיאנו –  ימים שבהם אני רוצה לעשות משהו נורמלי אבל אני לא יכול .
אבל אני יודע איך להתמודד עם זה , ולמען האמת די נוח לי עם סגנון החיים הזה . "

הקדמה 1924 .
מאבק הסַטְיַאגְרַהָה ההודי בדרום אפריקה נמשך שמונה שנים , וזה ההקשר שבו הומצא המונח סטיאגרהה ונכנס לשימוש .
זה זמן רב אני משתוקק לכתוב את תולדותיו של אותו מאבק .
יש דברים שאיש מלבדי לא יוכל לכתוב .
רק הגנרל המנהל את המערכה יודע מהי מטרתו של כל צעד , ומאחר שזה היה הניסיון הראשון ליישום פוליטי של עקרון הסטיאגרהה בקנה מידה נרחב , ראוי שהציבור יהיה מודע למהלך התפתחותו .
כיום נהנית הסטיאגרהה בהודו משדה פעולה נרחב .
התחוללה כאן סדרה בלתי – נמנעת של מאבקים , שתחילתה בסוגיה המקומית של המכס בוִירַמְגַם .
היה זה בהאי מוטילאל , אותו חייט טוב לב מוואדואן , שעניין אותי לראשונה בסוגיית וירמגם .
השנה היתה 1915 , וזה עתה הגעתי מאנגליה ונסעתי במחלקה השלישית ברכבת לסאוראשטרה .
בתחנת ואדואן ניגש אלי מוטילאל , ועמו כמה אנשים .
הוא הסביר לי בקצרה את הקשיים שמהם סובלים אנשי וירמגם , ואמר :
" אנא עשה משהו שישים סוף לקללה זו .
בכך תעשה שירות גדול לסאוראשטרה , ארץ מולדתך . "
חמלה ותקיפות שימשו בערבוביה במבט שבעיניו .
" האם אתם מוכנים להיאסר ? "
שאלתי .
" אנחנו מוכנים לצעוד אל הגרדום . "
" אסתפק במאסר , " אמרתי .
" אך אל תשאירו אותי לבד במערכה . "
" ימים יגידו , " אמר מוטילאל .
הגעתי לראג'קוט , אספתי מידע מפורט והתחלתי להתכתב עם הממשלה .
בנאומים בבאגאסרה ובמקומות אחרים שתלתי רמזים לעם , שעליו להתכונן לנקוט סטיאגרהה בווירמגם במקרה הצורך .
הבולשת הביאה את הנאומים האלה לידיעת הממשלה , ובכך עשתה שירות לממשלה וגם , מבלי להתכוון לכך , לעם .
לבסוף שוחחתי על כך עם הלורד צֶ'לְמְסְפוֹרד .
הוא הבטיח לבטל את קו המכס ועמד בדיבורו .
אני יודע שגם אחרים ניסו להשיג זאת , ואין לי ספק שהאפשרות שננקוט סטיאגרהה הכריעה את הכף לטובה .
אחר כך בא תורו של חוק ההגירה .
מאמצים כבירים הושקעו במערכה על ביטולו של הסדר הכבילה , שאיפשר את החזקתם של עובדי חוזה .
הציבור מחה בהמוניו .
בכינוס בבומביי נקב31 במאי 1917 כתאריך אחרון לביטול כבילת העובדים , ואין זה המקום להסביר כיצד נבחר דווקא אותו תאריך .
משלחת נשים עתרה בנושא למשנה למלך .
איני יכול שלא להזכיר כאן את שמה של האחות אצילת הנפש , הגב' ג'איג'י פטיט .
למעשה , היא שארגנה את המשלחת .
גם כאן הצלחנו , כיוון שהיינו מוכנים לסטיאגרהה , אך חשוב לזכור שבמקרה זה נדרשה גם מחאה ציבורית .
ביטול ההסדר הכובל היה חשוב הרבה יותר מביטולו של קו המכס בווירמגם .
הלורד צ'למספורד שגה כמה פעמים , והמשגה הראשון שלו היה חקיקתו של חוק רוֹלט , אך למרות זאת הוא היה , לדעתי , שליט חכם .
עם זאת , אפילו המשנה למלך יתקשה לחמוק , לאורך זמן , מהשפעתם של פקידי השירות הציבורי .
המאבק השלישי בסדרה היה המאבק בצ'אמפאראן , שאת תולדותיו כתב בפרוטרוט ראג'נדרה באבו .
כאן לא היה די בנכונות , ונדרשנו לנקוט סטיאגרהה בפועל , שכן מנגד ניצבו אינטרסים כבדי משקל .
אנשי צ'אמפאראן גילו איפוק ראוי לציון , ומנהיגיהם היו חפים מאלימות במחשבתם , בדבריהם ובמעשיהם .
כך אירע שעוול עתיק יומין זה הגיע אל קצו תוך שישה חודשים .
הרביעי היה מאבקם של פועלי בתי החרושת באַהְמֵדאַבָּד , מאבק שתולדותיו חקוקים בזיכרונה של גוג'ראט .
כמה שלווים היו הפועלים !
ובנוגע למנהיגים ודאי לא אוכל להוסיף דבר .
עם זאת עלי לציין שלדעתי , הניצחון שהושג במקרה זה לא היה טהור לחלוטין , שכן הצום שעליו נאלצתי להכריז כדי לחזק את נחישותם של הפועלים הִפעיל לחץ עקיף על בעלי בתי החרושת .
הצום השפיע עליהם גם בשל הידידוּת ששררה ביני ובינם .
ואף על פי כן לִקחוֹ של המאבק ברור :
אם ישאו הפועלים את נס מאבקם בשלווה , סופם שינצחו ואף יזכו גם באהדת אדוניהם.פועלי אהמדאבד לא זכו באהדת אדוניהם מפני שלא היו תמימים במחשבתם , בדבריהם ובמעשיהם .
לזכותם ייאמר שבמעשיהם הם היו לא – אלימים .
המאבק החמישי התרחש בקהדה .
במקרה זה לא אוכל לומר שכל המנהיגים המקומיים של קבוצות הסטיאגרהה דבקו באמת הטהורה .
על השלום הם שמרו , אך אי – אלימותם של האיכרים , כמו זו של הפועלים , נשמרה רק על פני השטח .
לכן יצאנו מהמאבק ללא שום הישג ממשי .
בקרב העם אמנם חלה התעוררות , אך קהדה לא הבינה עד תומו את לקח האי – אלימות והפועלים לא הבינו מהו שלום של אמת .
לכן נגזר על העם לסבול .
בזמן הסטיאגרהה נגד חוק רולט נאלצתי להודות בטעותי בהימלאיה , לצום ולהזמין אחרים להצטרף אלי .
המאבק השישי היה קשור בחוק רוֹלט .
שם צפו חסרונותינו העמוקים אל פני השטח , אך היסוד הראשוני הונח היטב .
הודינו בכל חסרונותינו וכיפרנו עליהם .
חוק רולט הנורא היה לאות מתה מיד עם פרסומו , ואף בוטל לבסוף .
המאבק לימד אותנו לקח חשוב .
המאבק השביעי ניטש על תיקון עוולות ח'ילאפאת והפנג'אב ועל הסואראג' .
מאבק זה עודנו בעיצומו .
איש לא יוכל לערער את ביטחוני בכך שאם סטיאגרהי אחד בלבד יחזיק מעמד עד הסוף ־ הניצחון מובטח .
המאבק הנוכחי הוא מאבק גדול מהחיים .
תיארתי כבר כיצד התכוננו לקראתו מבלי דעת .
כאשר התחלתי לטפל בשאלת וירמגם לא יכולתי לתאר לעצמי אילו קרבות אחרים עוד נכונו לי , ואף על וירמגם לא ידעתי דבר בעת ששהיתי בדרום אפריקה .
זהו יופיה של הסטיאגרהה ־ היא מופיעה מאליה ; אין צורך לצאת ולתור אחריה .
זוהי סגולה הגלומה בעיקרון עצמו .
הדהרמה – יודהא שבו אין סודות , שבו אין מחבוא לעורמה ומסתור לשקר , מופיע מבלי שנבקשו ; האדם האדוק מוכן לקראתו תמיד .
מאבק שמצריך תכנון אינו מלחמת צדק .
במלחמת צדק אדריכל המערכות ומצביא הצבאות הוא האל בכבודו ובעצמו .
לדהרמה – יודהא אפשר לצאת רק בשם האל ; רק כאשר חש הסטיאגרהי חסר אונים , רק כשתש כוחו והאפֵלה סוגרת עליו , רק אז נחלץ האל לעזרתו .
האל מסייע בידינו כאשר אנו חשים עצמנו נחותים מן האבק שתחת רגלינו.רק לחלש ולחסר הישע מובטח הסעד האלוהי .
את האמת הזאת טרם מימשנו , ואני מאמין כי סיפור תולדות הסטיאגרהה בדרום אפריקה עשוי לסייע לנו בכך .
הקורא ימצא ודאי מקבילות דרום – אפריקאיות לכל מה שעברנו עד שלב זה במאבק הנוכחי.מסיפור המעשה הוא יבין גם כי אין כל מקום לייאוש אף שהמאבק טרם הסתיים .
התנאי היחיד לניצחון הוא דבקות עיקשת בתוכניתנו .
את ההקדמה הזאת אני כותב בג'והו .
את שלושים הפרקים הראשונים של הספר כתבתי בבית הכלא ביראבְדה .
שְרי ( כינוי כבוד הינדי ) אינדוּלאל יאגניק הטוב כתב את הדברים שהקראתי לו.את הפרקים הנוספים אני מתכוון לכתוב בהמשך .
בבית הכלא לא היו בידי ספרי יעץ , ואין בכוונתי לנסות להשיגם כאן .
אין בכוונתי לכתוב ספר היסטוריה סדור ומפורט , והזמן הדרוש לכך אינו בידי .
חפצי היחיד הוא שספר זה יסייע לנו במאבקנו הנוכחי וישמש בעתיד מדריך להיסטוריונים .
אף שאני כותב ללא עזרתם של ספרי יעץ , אבקש מן הקורא שלא להניח כי חלק מן הפרטים כאן אינם מדויקים או כי הגזמתי בנקודה זו או אחרת .

מ' ק' גנדהי
ג'והו
רח' 1980 פאלגון ואדי 13
2 באפריל 1924

פרק 1 - גיאורגפיה

אפריקה היא אחת היבשות הגדולות בעולם .
הודו , כך אומרים , אינה ארץ אלא יבשת , אך מבחינת שִׁטחה אפשר היה לחצוב מתוך אפריקה את הודו ארבע או חמש פעמים .
אפריקה , כמו הודו , היא חצי אי , ולכן דרום אפריקה מוקפת בים מרוב עבריה .
ישנה סברה שאפריקה היא המקום החם ביותר עלי אדמות , ובמובן מסוים הדבר נכון .
תושבי הודו יתקשו לדמיין את החום בארצות אפריקה הממוקמות בקרבת קו המשווה , העובר דרך מרכזה של אפריקה , אם כי אפשר לקבל רמז מן החום שאנו חשים בקצה הדרומי של הודו .
בדרום אפריקה , הרחוקה מרחק רב מקו המשווה , האקלים שונה .
בחלקים רבים שלה שורר אקלים ממוזג , שהינו נוח למתיישבים אירופאים , שעבורם ההתיישבות בהודו היא כמעט בלתי – אפשרית .
בדרום אפריקה ישנם חבלי ארץ גבוהים , אך הם אינם נישאים לגובהה של טיבט ־ בין שלושת אלפים וחמשת אלפים מטרים .
אי לכך , האקלים יבש וקר דיו כדי להיות נסבל , וכמה מקומות בדרום אפריקה נודעים כאתרי מרפא לחולי שחפת .
אחד האתרים האלה הוא יוהנסבורג , עיר הפז של דרום אפריקה .
לפני יובל בלבד היה זה שטח שומם , שבו רק עשבים יבשים , אך בעקבות גילויָם של מרבצי הזהב החלו הבתים להיבנות זה אחרי זה , כבמטה קסם , והיום ניצבים שם בניינים רבים , נאים וחשובים .
עשירי העיר השיגו להם עצים מהאזורים הפורים יותר בדרום אפריקה ומאירופה , במחיר העולה על לירה שטרלינג לעץ , ונטעו אותם במקום .
נוסע שאינו מכיר את תולדות המקום עשוי לחשוב בטעות שעצים אלה עמדו שם מאז ומתמיד .
אינני מתכוון לתאר את כל חלקיה של דרום אפריקה ; אגביל את עצמי רק לאלו הקשורים בענייננו .
חלק מדרום אפריקה נשלט בידי הפורטוגלים וחלק בידי הבריטים .
החלק שבו שולטים הפורטוגלים מכונה מפרץ דלגואה , וזהו הנמל הדרום – אפריקאי הראשון שבו עוצרות ספינות הקיטור הבאות מהודו .
אם נמשיך דרומה משם נגיע אל המושבה הבריטית הראשונה :
נטאל .
נמלהּ הראשי קרוי פורט נטאל , אך אנו מכירים אותו בשם שבו נודעה העיר בכל דרום אפריקה ־ דרבן .
דרבן היא העיר הגדולה ביותר בנטאל .
בירת המושבה היא פִּיטֶרמַרִיצבּוּרג , השוכנת כמאה קילומטרים מדרבן לכיוון פנים הארץ , וגובהה כשבע מאות מטרים מעל פני הים .
אקלימה של דרבן מזכיר את זה של בומביי , אם כי הוא קריר יותר .
אם נמשיך מנטאל לפנים הארץ נגיע אל אזור טְרַנְסְוַאל , שמכרותיו מספקים לעולם את מרב זהבו .
לפני כמה שנים התגלו שם גם מרבצי יהלומים , ובאחד מהם נמצא היהלום הגדול בעולם .
ה"קאלינן " , שנקרא על שמו של בעל המכרה .
הוא שוקל יותר משלושת אלפים קראט , או שמונה מאות גרם .
לשם השוואה , ה"קוהינור " שוקל בימינו כמאה קראט וה"אורלוף " , אחד מיהלומי הכתר של רוסיה , כמאתיים .
יוהנסבורג אמנם משמשת מרכז של תעשיית כריית הזהב , ומוקפת מכרות יהלומים , אך היא אינה בירתה הרשמית של טרנסוואל .
הבירה היא פְּרֶטוֹריה , השוכנת כ-57 קילומטרים מיוהנסבורג .
בפרטוריה אפשר למצוא בעיקר פקידים ופוליטיקאים ואת האוכלוסייה שאלה מביאים עמם .
אי לכך מדובר במקום שקט למדי , בניגוד ליוהנסבורג ההומה .
למבקר מפרטוריה תיראה יוהנסבורג כפי שבומביי הסואנת נראית לתושב של כפר שקט או עיירה קטנה בהודו .
לא נפריז אם נאמר שנדמה כי אזרחי יוהנסבורג אינם הולכים , אלא רצים .
לאיש אין פנאי להביט בזולתו וכל אחד שקוע , כך נראה , במירוץ לצבירתו של עושר רב ככל האפשר בזמן הקצר ביותר !
אם נעזוב את טרנסוואל ונמשיך במסענו אל פנים הארץ , נגיע אל מדינת אורנג' החופשית , או אורנג'יה .
בירתה היא בלומפונטיין , עיירה קטנה ושקטה מאוד .
באורנג'יה אין מכרות כמו אלו שבטרנסוואל .
נסיעה של כמה שעות מכאן תביא אותנו אל גבול מושבת הכף , הגדולה מבין מושבות דרום אפריקה .
בירתה , קייפטאון , יושבת על כף התקווה הטובה , שקיבל את שמו מפי יוחנן מלך פורטוגל , אשר קיווה כי גילויה יעניק לבני עמו דרך חדשה ומהירה יותר להודו , מחוז חפצם העילאי של יורדי הים באותם ימים .
מלבד ארבע המושבות הבריטיות הראשיות הללו ישנן כמה טריטוריות המצויות תחת " הגנה " בריטית , ושתושביהן הגיעו אליהן טרם הופעתם של אירופאים באזור .
התעשייה העיקרית של דרום אפריקה היא החקלאות , ההולמת אותה .
כמה מחלקי הארץ נאים ופורים .
הדגן העיקרי הוא התירס , המספק לתושביה השחורים של דרום אפריקה את מזונם העיקרי וגידולו אינו מצריך עמל רב .
חבלים אחדים מניבים גם חיטה .
דרום אפריקה ידועה בפירותיה .
בנטאל גדלים מינים רבים ומצוינים של בננה , פפאיה ואננס , המצויים בשפע כזה שגם העניים ביותר נהנים מטעמם .
בנטאל , כמו גם במושבות אחרות , גדלים תפוזים , אפרסקים ומִשמשים בשפע כה רב , שאלפים משיגים אותם באזורי הכפר ללא תשלום .
מושבת הכף היא ארץ הענבים והשזיפים .
קשה למצוא במקומות אחרים ענבים כה יפים , ובעונתם הם זולים כל כך , עד שגם העני יוכל למלא בהם את כרסו .
במקומות שבהם יושבים הודים חייב להימצא גם המנגו .
ההודים שתלו בדרום אפריקה את עץ המנגו , ומאז אפשר להשיג גם פירות אלה בשפע .
כמה מזני הארץ משתווים למנגואים הטובים ביותר בבומביי .
גם ירקות גדלים בחלקים נרחבים של הארץ הפורייה הזאת ואפשר לומר שההודים , העורגים אל טעמי הבית , מגדלים שם כמעט את כל ירקותיה של הודו .
גם הבקר גדל שם בשפע .
הפרות והשוורים חזקים יותר מאלה ההודים , ובנויים טוב יותר .
בהודו , המתהדרת בהגנה על הפרה , פגשתי פרות רזות ושוורים שהיו כחושים לא פחות מבני האדם שסביבם , והמראה עורר בי לא פעם בושה גדולה .
את דרום אפריקה תרתי לאורכה ולרוחבה בעיניים פקוחות , ואינני זוכר שראיתי אי פעם פר רזה או פרה כחושה .
הטבע , שהרעיף על הארץ הזאת ברכות רבות , לא שכח להוסיף לה נוף יפהפה .
נופה של דרבן נחשב יפה מאוד , אך זה של קייפטאון עולה עליו .
העיר שוכנת למרגלותיו של הר השולחן , שאינו גבוה ואינו נמוך מדי .
גבירה מוכשרת , האוהבת את דרום אפריקה , כותבת בשירה היפה שמראה ההר עורר בה תחושת פליאה שלא ידעה מעולם .
ייתכן שזו הגזמה , כפי שאני אכן סבור , אך אחת מטענותיה נכונה בעיני .
היא אומרת שהר השולחן ניצב כידיד לצדם של אזרחי העיר .
כיוון שאינו גבוה מדי הוא אינו מעורר יראה .
אין הוא כופה על האנשים לעובדו ממרחק רב , אלא מזמינם לבנות עליו את בתיהם .
ומאחר שהוא נושק לשפת הים , הים תמיד רוחץ את רגליו במימיו הזכים .
צעירים וזקנים , גברים ונשים , הולכים על ההר ללא מורא לאורכו ולרוחבו , ואלפי קולות מהדהדים סביבו מדי יום .
עציו הגבוהים ופרחיו ענוגי הניחוח ומרובי הגוונים מעניקים להר קסם רב , ולעולם לא נמאס למטייל לצפות בו או לטייל במדרונותיו .
דרום אפריקה אינה מתנאה בנהרות כבירים כמו הגנגס או האינדוס .
הנהרות המעטים שם קטנים יחסית .
מימיהם אינם מגיעים לכל מקום , ולא ניתן לחצוב תעלות אל הרמות הגבוהות .
וכיצד יהיו תעלות בהיעדרם של נהרות גדולים ?
בכל מקום שבו חסרים מים על פני השטח בדרום אפריקה נחפרות בארות ארטזיות , והמים הנחוצים להשקיית השדות מוּעלים אל פני השטח באמצעות טחנות רוח ומנועי קיטור .
הממשלה מספקת תמריצים רבים לחקלאות :
היא שולחת מומחים לייעץ למגדלים , מטפחת חווֹת לדוגמה , שבהן נערכים ניסויים לטובתם , מספקת להם בקר וזרעים טובים , וחופרת בארות ארטזיות שעליהן היא גובה מחיר סמלי , ובתשלומים .
בנוסף לכך מותחת הממשלה גדרות תיל כדי להגן על השדות .
דרום אפריקה שוכנת מדרום לקו המשווה , והודו מצפון לקו , ולכן שוררים תנאי אקלים הפוכים בשני האזורים .
סדר העונות הפוך :
למשל , בזמן הקיץ שלנו שרויה דרום אפריקה בחורף .
הגשם פתאומי ולא סדיר .
כמות המשקעים השנתית אינה עולה , בדרך כלל , על חמישים סנטימטרים .

לפני ארבע-חמש שנים , בעידודם של כמה משותפי הקרובים אלי ביותר , הסכמתי לכתוב את האוטוביוגרפיה שלי .
התיישבתי לכתוב ואולם עוד בטרם הפכתי את הדף הראשון פרצו מהומות בבּוֹמְבֵּי , והעבודה הוקפאה .
סדרת אירועים שאירעה לאחר מכן הובילה לכליאתי ביֶראוְדָה .
שְרי גֶ'רַאמְדאס , אחד משותפי לכלא , ביקש ממני לשים כל דבר אחר בצד ולהשלים את כתיבת האוטוביוגרפיה .
השבתי לו שכבר הכנתי לעצמי תוכנית עבודה , ולא עולה בדעתי לעשות שום דבר אחר לפני שאשלימה .
הייתי משלים את האוטוביוגרפיה , אילו ריציתי את מלוא תקופת המאסר שלי ביראוודה , מאחר שנדרשה לי עוד שנה להשלמת המשימה , אך , כאמור , שוחררתי .
סְוואמי אָנַנְד חזר והציע לי לשוב לכתיבת האוטוביוגרפיה , ומאחר שסיימתי את תולדות סַטְיַאגְרַהָה בדרום-אפריקה אני מתפתה לכתוב את האוטוביוגרפיה בשביל נַוַג'יוַן .
הסוואמי ביקש ממני לכתוב אותה כחיבור עצמאי , שייצא לאור בספר , אך אין לי זמן פנוי ואוּכל לכתוב פרק אחד בלבד מדי שבוע .
הרי צריך לכתוב משהו לנוַג'יוַן כל שבוע , מדוע שלא תהיה זו האוטוביוגרפיה ?
הסוואמי קיבל את הצעתי , והנה אני שוקד על עבודתי .
אולם חבר ירא אלוהים שיתף אותי בספקותיו ביום השתיקה שלי .
" מה גרם לך לצאת להרפתקה הזאת ? "
הוא שאל .
" כתיבת ביוגרפיה היא מנהג ייחודי למערב .
איני מכיר מישהו במזרח שכתב אוטוביוגרפיה , חוץ מאשר בקרב אלה שלקו בהשפעה מערבית .
ומה תכתוב ?
ומה אם תדחה מחר עקרונות שאתה מצדד בהם היום ?
ומה אם בעתיד תשנה כיוון , האין זה סביר שאלה המעצבים את התנהגותם מכוח סמכותם של דבריך , בעל-פה או בכתב , יוּלְכו שולל ?
אינך חושב שלעת עתה מוטב לא לכתוב שום דבר הדומה לאוטוביוגרפיה ? "
טיעון זה השפיע עלי , אולם אין בכוונתי לכתוב אוטוביוגרפיה אמיתית .
אני רק רוצה לגולל את סיפור ניסוּיַי הרבים עם האמת , ומאחר שחיי אינם אלא תולדות ניסויים אלה , נכון שהסיפור ילבש צורת אוטוביוגרפיה .
אך לא אצטער אם כל עמוד ועמוד שבה יעסוק אך ורק בניסויי אלה .
אני מאמין , או לפחות מחניף לעצמי באמונה , שתיאור מאוחד של כל הניסויים הללו לא יהיה חסר תועלת לקורא .
ניסויי בשדה הפוליטיקה ידועים כעת , לא רק בהודו , אלא במידת מה גם בעולם ה"מתורבת " .
בעיני אין להם ערך רב , ולתואר " מַהַאטְמָה " , שהוענק לי בזכותם , עוד פחות .
לעתים קרובות תואר זה הכאיב לי עמוקות , ועד כמה שזכור לי לא היה רגע שאוכל לומר שהוא נעם לי .
אך ללא ספק אני מעוניין לספר על ניסויי בשדה הרוחני , שידועים רק לי ושמהם שאבתי כוח רב כל כך לפעול בשדה הפוליטי .
אם הניסויים אכן רוחניים , אין שום מקום לשבח עצמי .
הם רק יכולים להוסיף לענוותי .
ככל שאני מביט לאחור ומהרהר בעבר כך אני מודע ביתר בהירות למגבלותי .
כל רצוני –  כל מה ששאפתי וערגתי לו במהלך שלושים השנים האחרונות –  הוא להכיר את העצמי , לראות את האל פנים אל פנים , להגיע למוקשה .
אני חי ונע וכל הווייתי מכוונת למטרה זו .
כל אשר אני עושה באמצעות דיבור או כתיבה וכל הסיכונים שנטלתי בשדה הפוליטי מכוונים לאותו יעד אחד .
אך מאחר שתמיד האמנתי כי מה שאפשרי לאחד אפשרי לכולם , ניסויי לא התנהלו בחשאי , אלא בגלוי , ואיני חושב שעובדה זו גורעת מערכם הרוחני .
יש דברים הידועים רק ליחיד ולבוראו .
את אלה אי-אפשר , כמובן , למסור .
הניסויים שבכוונתי להתייחס אליהם אינם כאלה .
אולם הם רוחניים , או בעצם מוסריים , שהרי מוּסר הוא מהותה של הדת .
רק ענייני דת שילדים ומבוגרים כאחד מסוגלים לתפוס ייכללו בסיפור זה .
אם אוּכל לספרם בקור רוח ובענווה , ימצאו בהם מְנַסים אחרים צידה במהלך מסעם שלהם .
רחוקה מלבי כל יומרה שהיא לשלמות ניסויי .
איני מתיימר לשום דבר מעבר לְמה שמבקש מדען , שאף בעשותו את ניסוייו בדיוק הרב ביותר , במחשבה מראש ובקפדנות לעולם אינו טוען לסופיות מסקנותיו , אלא שומר על מידת הספק ביחסו אליהן .
חוויתי התבוננות פנימית עמוקה , חקרתי את עצמיותו חזור וחקור וניתחתי כל סיטואציה נפשית .
אף על פי כן אני רחוק מקביעה שמסקנותי סופיות וחפות מכל שגיאה .
דבר אחד אני אכן טוען , והוא :
בעיני הן נכונות לחלוטין , ולעת עתה הן נראות לי סופיות .
כי אילולא היו כאלה , לא הייתי מבסס עליהן שום פעולה .
אולם על כל צעד ושַעל העמדתי אותן במבחן הקבלה או הדחייה , ופעלתי לפיו .
וכל עוד פעולותי משביעות את הגיוני ואת לבי , עלי לדבוק במסקנותי המקוריות .
אילו רציתי לעסוק רק בעקרונות אקדמיים , בוודאי לא הייתי מנסה לכתוב אוטוביוגרפיה .
אך מאחר שמטרתי לתת דיווח של מגוון דרכים מעשיות ליישום העקרונות הללו , הענקתי לפרקים שברצוני לכתוב את הכותרת סיפור ניסויי עם האמת .
אלה יכללו , כמובן , ניסיונות באי-אלימות , פּרישוּת ועקרונות התנהגות אחרים , שבדרך כלל מאמינים כי הם נבדלים מן האמת .
אולם בעיני האמת היא העיקרון הריבוני , והוא כולל מספר רב של עקרונות אחרים .
אמת זו אינה רק מלה בעלמא , אלא גם אמת שבמחשבה , ולא רק האמת היחסית שבתפיסתנו , אלא האמת המוחלטת , העיקרון הנצחי , שהנו אלוהים .
יש אינספור הגדרות של האל , כי יש לו אינספור התגלויות .
הן מהממות אותי וממלאות אותי פליאה ויראה , ולרגעים מדהימות אותי .
אך אני עובד את האל כָּאמת גרידא .
טרם מצאתי אותו , אך אני מבקש אחריו .
אני מוכן להקריב את הדברים הכי יקרים לי על מזבח חיפוש זה .
אפילו יהיה הקורבן שיידרש ממני חיי שלי , אני מקווה שאהיה מוכן למוסרם .
אך כל עוד לא תפסתי את האמת המוחלטת הזאת , עלי לצדד באמת היחסית כהבנתי .
אמת יחסית זו צריכה להיות לי , לעת עתה , מגדלור , מגן ושריון .
אף שהדרך צרה וחדה כתער , לי היא היתה המהירה והקלה ביותר .
גם תעיותי בהימאליה היו בעיני עניין של מה בכך מפני שדבקתי בדרך הזאת לחומרה .
כי הדרך הצילה אותי מליפול לכדי צער , והתקדמתי מונחה באוֹרי .
לעתים קרובות במהלך התקדמותי זכיתי למבטים חטופים באמת המוחלטת , בָּאל , ויום יום גוברת בי האמונה שרק הוא אמיתי , וכל השאר אינו אמיתי .
מי יתן והמעונינים יוכלו ללמוד כיצד התעצמה בי אמונה זו ; מי יתן ויחלקו עמי גם את ניסויי וגם את אמונתי , אם יוכלו .
גברה בי האמונה שכל מה שאפשרי לי , אפשרי גם לילד , ודברי אלה נשענים על נימוקים מבוססים .
הכלים לחיפוש אחר האמת פשוטים ובה בעת קשים .
לאדם שחצן הם עשויים להיראות בלתי-אפשריים , ואפשריים מאוד בעיני ילד תמים .
על המבקש את האמת להיות ענָיו מעפר .
העולם רומס את העפר ברגליו , אך המבקש את האמת צריך להשפיל עצמו עד שאפילו העפר ירמסהו .
רק אז , ולא עד אז , יזכה בהצצה בַאמת .
השיחה בין וַשישְטְהַ וּוִישְוַומיטְרָה מבהירה את העניין לאשורו .
גם הנצרות והאיסלאם מצדדות בכך בפה מלא .
אם משהו ממה שאכתוב בעמודים אלה יותיר בקורא רושם שנגעה בי גאווה , עליו להסיק כי הדופי הוא בחיפושי אחר האמת , וכי ההצצות החטופות שזכיתי בהן אינן אלא חזיונות שווא .
ייכחדו מאות שכמותי , אך מי יתן ותמשול האמת .
מי יתן ונדקדק באמת כחוט השערה בבואנו לשפוט בני תמותה תועים שכמותי .
אני מקווה ומפלל שאיש לא יתייחס לעצה השזורה בפרקים הבאים כבת סמכא .
אל הניסויים המתוארים יש להתייחס כאל הדגמות שלאורן יכול כל אחד להמשיך בניסוייו , על פי נטיותיו וכישוריו .
בטוחני , כי במסגרת מוגבלת זו יהיו ההדגמות שימושיות , מאחר שאיני מתכוון להסתיר שום דבר מכוער שעלי לספר ולא להביעו בלשון מסויגת ..
אני מקווה להכיר לקורא את כל ליקויי ושגיאותי .
מטרתי לתאר ניסויים לאור מדע הסטיאגרהה , לא לספר כמה אני טוב .
בשופטי את עצמי אנסה להיות מחמיר כָּאמת , כפי שאני מצפה מאחרים .
באומְדי את עצמי לפי אמת מידה זו עלי לזעוק עם סוּרְדאס :
האם יש חדל-אישים
כה מרושע ומתועב כמוני ?
זנחתי את בוראי .
כה בוגדני הייתי .
כי עינוי מתמיד הוא לי , שעד עתה עדיין כה רחוק אני ממנו , המושל בכל ישותי , ושאני צאצא שלו .
אני יודע שהתשוקות המרושעות שבקרבי הן שמרחיקות אותי כל כך ממנו , ובכל זאת איני מסוגל להימלט מהן .
אך עלי לסיים .
נותר לי אפוא לפתוח בסיפור עצמו בפרק הבא .

דרום אפריקה , ספטמבר 1952

הבלש , סמל עמנואל קופר , דומם את המנוע והביט החוצה מבעד לשמשה הקדמית המלוכלכת .
הוא נמצא עמוק בתוך השטח הכפרי .
כדי להגיע עמוק יותר , יהיה עליו לנסוע אחורנית בזמן לתקופת מלחמות הזולו .
שני טנדרים של פורד , מרצדס לבנה אחת וואן משטרתי שחנו לימינו , מיקמו אותו במאה העשרים .
לפניו , ליד הצמחייה הגבוהה , עמדה בגבה אליו חבורת פועלי חווה שחורים .
קו הכתפיים הנוקשה שלהם הסתיר את מה שלפניהם .
בשיפולי הר מוריק בירוק עז , עמד ילד רועים קופצני ליד חמש-עשרה פרות כחושות והסתכל על ההתקבצות המוזרה של האנשים באמצע שום מקום .
החווה הייתה בכל זאת זירת פשע אמיתי , ולא עוד איזו הלצה , כפי שחשבו במפקדה האזורית .
עמנואל יצא מהמכונית והרים את כובעו לעבר קבוצת נשים וילדים שישבו בצלו של עץ תאנה .
כמה מהם השיבו לו בניד ראש מנומס , שקטים ומפוחדים .
עמנואל חיפש את המחברת שלו , את העט והאקדח , והתכונן נפשית למשימה .
זקֵן שחור לבוש סרבל מרופט צעד מתוך פס הצל שהטיל הוואן המשטרתי .
הוא ניגש אליו כשהוא אוחז את כובע המצחייה שלו בידו .
" אתה האדון מיוהנסבורג ? "
שאל .
" זה אני , " אמר עמנואל .
הוא נעל את המכונית ושמט את המפתחות בכיס הז'קט שלו .
" השוטר אומר ללכת לנהר . "
הגבר הזקן שלח אצבע גרומה לעבר עובדי החווה שעמדו לאורך הרכס .
" אתה צריך לבוא איתי , בבקשה , אדון . "
הזקן הוביל ועמנואל הלך אחריו .
עובדי החווה הסתובבו לכיוונו כשעשה את דרכו לקראתם .
כשהיה קרוב אליהם , הוא בחן את שורת הפרצופים וניסה לאמוד את מצב רוחם .
הוא חש פחד מתחת לשתיקתם .
" אתה צריך ללכת לשם , אדון . "
הזקן הצביע על מעבר צר שהתפתל בתוך צמחייה גבוהה והוביל אל גדת נהר רחב , מנצנץ .
עמנואל הודה לו בניד ראש ועשה את דרכו למטה על שביל העפר .
רוח קלה הרעידה את הצמחייה , וזוג ציפורי שיר קטנות התרוממו ועפו באוויר .
הוא הריח אדמה לחה ועשב רמוס ותהה מה מחכה לו .
בתחתית השביל הוא הגיע אל גדת הנהר והביט קדימה , אל העבר הנגדי .
רצועה של ערבת דשא קרנה מתחת לשמים בהירים .
במרחק , רכס של פסגות הרים משוננות שבר את האופק הכחול .
אפריקה .
בדיוק כמו התצלומים בכתבי העת האנגליים שדיברו בשבח ההגירה .
עמנואל החל לפסוע באיטיות לאורך גדת הנהר .
אחרי עשרה צעדים הוא ראה את הגופה .
גבר צף על בטנו סמוך לשפת הנהר , זרועותיו פשוטות כמו צנחן בצניחה חופשית .
עמנואל הבחין מיד במדי המשטרה .
קפטן .
כתפיים רחבות , מבנה גוף חזק ושיער בלונדיני קצוץ .
דג כסוף קטן פיזז סביב מה שנראה כמו פצע ירי בראש , וחתך נוסף שיסע את גבו הרחב של השוטר .
סבך קני סוף עצר את הגופה מלהיסחף בזרם .
שמיכה נוקשה מדם קרוש ועששית הפוכה עם פתיל שרוף סימנו את מקום הדיג .
תולעי פיתיון נשפכו מפחית ריבה והתייבשו על החול הגס .
עמנואל הרגיש את לבו הולם בבית החזה .
הוא נשלח לבדו לחקור רצח של קפטן משטרה לבן .
" אתה הבלש ? "
השאלה נשאלה באפריקאנס ובנימה של ילד זעפן הפונה אל המנהל החדש של בית הספר .
עמנואל הסתובב וראה נער גבוה ורזה במדי משטרה .
חגורת עור עבה ושחורה הידקה את מכנסי הכותנה הכחולים ואת הז'קט אל ירכיו הצרות של הנער .
פלומת שיער צמחה על קו הלסת שלו .
מדיניות המפלגה הלאומית , שדגלה בהעסקת אפריקאנרים בשירות הציבורי , התפשטה גם לאזור הכפרי .
" סמל עמנואל קופר , בלש . "
הוא הושיט את היד ללחיצה .
" אתה השוטר האחראי על החקירה הזאת ? "
הנער הסמיק .
" כן , אני השוטר הזוטר הנסי הפל .
לוטננט אייז נמצא בחופשה במוזמביק עוד יומיים , וקפטן פרטוריוס ...
טוב ...
הוא ...
הוא איננו . "
הם הביטו בקפטן ששחה במי הנצח .
זרוע לבנה מתה נופפה אליהם מן המים הרדודים .
" אתה זה שמצא את הגופה , השוטר הפל ? "
שאל עמנואל .
" לא . "
האפריקאנר הצעיר התחיל לבכות .
" כמה ילדים כושים מקומיים מצאו את הקפטן בבוקר ...
הוא היה כאן כל הלילה . "
עמנואל המתין עד שהנסי התעשת .
" קראת למחלק הבילוש ? "
" לא הצלחתי להשיג קו למפקדה האזורית , " הסביר הנער השוטר .
" אמרתי לאחותי לנסות עד שהיא תצליח .
לא רציתי להשאיר את הקפטן לבד . "
רחוק יותר על גדת הנהר עמדה חבורה של שלושה גברים לבנים .
הם שתו , כל אחד בתורו , מתוך בקבוקון כסוף חבוט .
הם היו מגודלי גוף ומלאים , מסוג הגברים שימשכו בעצמם את עגלותיהם לאורך מישורי הערבה זמן רב אחרי שהשוורים שלהם ימותו .
עמנואל הצביע לעבר הקבוצה .
" מי אלה ? "
" שלושה מהבנים של הקפטן . "
" כמה בנים יש לקפטן ? "
עמנואל תיאר לעצמו את האם , אישה בעלת ירכיים רחבות שכרעה ללדת בין אפיית לחם לתליית כביסה .
" חמישה בנים .
הם משפחה טובה .
אפריקאנרים טהורים .
השוטר הצעיר תחב את הידיים לכיסים ובעט חלוק נחל אל הנהר בקצה המתכתי של מגפיו .
שמונה שנים אחרי חופי נורמנדי והריסות ברלין , עדיין היו דיבורים על טוהר מידות וטוהר גזע אי שם בערבות אפריקה .
עמנואל בחן את בניו של הקפטן שנרצח .
הם היו אפריקאנרים טהורים , ללא ספק .
בלונדינים שריריים שנקטפו היישר מניצחון ה"קרב על נהר הדם " או מדברי השבח וההלל שעל כותלי אנדרטת וורטרקר .
בניו של הקפטן החלו להתרחק זה מזה ולנוע בכיוונו .
תמונות מילדותו של עמנואל צצו וניעורו לחיים .
נערים שעורם לבן כחלב אם מהצוואר למטה ומהמרפק למעלה .
אפים שבורים מקטטות עם חברים , עם הודים , עם אנגלים או עם ילדים כושים שהיו חצופים דיים וקראו תיגר על מקומם בפסגה .
האחים הגיעו למרחק נגיעה מעמנואל ונעצרו .
המנהיג , הגדול מבין האחים , עמד מלפנים .
המפחיד עמד לימינו בלסתות מהודקות .
חצי צעד מאחוריהם עמד האח השלישי , מוכן ומזומן לציית לפקודות של העומדים בראש שרשרת הפיקוד .
" איפה שאר החוקרים ? "
שאל המנהיג באנגלית מחוספסת .
" איפה האנשים שלך ? "
" זה רק אני , " אמר עמנואל .
" אין אף אחד חוץ ממני . "
" אתה צוחק עלי ? "
המפחיד הוסיף אצבע מאשימה לדבריו .
" קפטן משטרה נרצח ומחלק הבילוש שולח רק חוקר עלוב אחד ? "
" לא הייתי צריך לבוא לכאן לבד , " הודה עמנואל .
מוות של גבר לבן הצריך צוות בלשים , אבל מוות של שוטר לבן –  מחלקה שלמה .
" ההודעה שהתקבלה במפקדה האזורית לא הייתה ברורה .
לא צוינו צבעו של הנרצח , המין שלו או העיסוק שלו ... "
המפחיד נכנס לתוך דברי ההסבר .
" תצטרך למצוא תירוץ טוב יותר . "
עמנואל בחר להתמקד במנהיג .
" חקרתי את הרצח של הפרסטונים .
הזוג הלבן שנורה בחנות הכולבו שלהם . "
הוא אמר .
" עלינו על עקבות הרוצח ומצאנו אותו בחווה של ההורים שלו , מערבה מכאן במרחק שעת נסיעה , וביצענו מעצר .
מייג'ור ואן נייקרק התקשר וביקש ממני לבדוק חשד לרצח —"

" חשד לרצח ? "
המפחיד לא התכוון לעמוד בצד .
" מה זאת אומרת , לעזאזל ? "
" זאת אומרת שהמרכזנית שענתה לשיחה קיבלה מהמטלפן רק פרט אחד בעל ערך :
את שם העיירה , ג'ייקובס רסט .
זה כל המידע שהיה לנו . "
הוא לא הזכיר את המילה הלצה .
" אם זה נכון , " אמר המפחיד , " אז איך הגעת לכאן ?
כאן זה לא ג'ייקובס רסט , זאת חוות אולד ווסטר . "
" אפריקני אחד נופף ביד שלו והוריד אותי מהכביש הראשי , אחר כך אפריקני אחר אמר לי לנסוע לנהר , " הסביר עמנואל .
האחים החליפו ביניהם מבט משתומם .
לא היה להם שמץ של מושג על מה הוא מדבר .
" לא יכול להיות . "
המנהיג דיבר ישירות אל הנער השוטר .
" אמרת להם שרצחו קפטן משטרה , כן , הנסי ? "
הנער התחבא מאחורי עמנואל .
נשימתו הכבדה נשמעה היטב בדממה הפתאומית .
" הנסי ... "
המפחיד הריח דם .
" מה אמרת להם ? "
" אני ... "
קולו של הנער היה חלש ולא ברור .
" אמרתי לגרטי שהיא צריכה להגיד הכול .
שהיא צריכה להסביר מה קרה . "
" גרטי ...
אחותך הקטנה בת השתים-עשרה התקשרה ? "
" לא הצלחתי להשיג קו , " התלונן הנסי .
" ניסיתי ... "
" טמבל , " המנהיג זז הצידה כדי לראות את הנסי טוב יותר .
" אתה באמת כזה טיפש ? "
האחים התקדמו בחטיבה אחת , אגרופיהם הקפוצים גדולים כמו ראשי כרוב ומוכנים לקרב .
השוטר נאחז בז'קט של עמנואל וטמן את הראש קרוב לכתפיו .
עמנואל עמד על מקומו והביט באח הגדול .
" סטירה אחת או שתיים לשוטר הפל תגרום לכם להרגיש יותר טוב , אבל אתם לא יכולים לעשות את זה כאן .
זאת זירת פשע ואני צריך להתחיל לעבוד . "
האחים פרטוריוס עצרו .
תשומת לבם עברה לגופת אביהם שצפה במי הנהר הצלולים .
עמנואל צעד אל תוך הדממה והושיט יד .
" סמל עמנואל קופר , בלש .
צר לי על מות אביכם . "
" הנריק , " אמר המנהיג , ועמנואל הרגיש שידו נעלמת בתוך כף היד הבשרנית .
" זה יוהנס וזה אריך , האחים שלי . "
האחים הצעירים יותר בירכו אותו בניד ראש חשדני כלפי הבלש שהגיע מהעיר הגדולה עם החליפה המחויטת ועניבת הפסים הירוקים .
ביוהנסבורג הוא נראה אלגנטי ומקצועי , אבל בערבת הדשא , במחיצת גברים שהריחו מעפר ומאדי דיזל , הוא נראה לא שייך .
" השוטר הפל אומר שאתם חמישה אחים . "
הוא הסתכל אל האחים והבחין באדמומית סביב עיניהם ואפם .
" לואיס נמצא בבית עם אימא שלנו .
הוא צעיר מדי בשביל לראות את זה . "
הנריק לגם ארוכות מהבקבוקון והסתובב כדי להסתיר את דמעותיו .
אריך , המפחיד , צעד קדימה .
" הצבא משחרר את פול לחופשת אבל .
הוא יהיה בבית מחר או מחרתיים . "
" באיזו יחידה הוא משרת ? "
שאל עמנואל , שבכל זאת הסתקרן .
הוא השתחרר מהצבא כבר לפני שש שנים אבל מכנסיו וחולצתו היו עדיין מגוהצים מספיק טוב כדי להשביע את רצון הרבסמל שלו .
הצבא שחרר אותו , אבל לא הניח לו .
" פול משרת במודיעין , " אמר הנריק , סמוק מברנדי .
עמנואל ניסה לחשוב מה הסיכויים שהאח פול משרת ביחידת שירותי הביטחון הוותיקה של המודיעין –  זאת ששוברת אצבעות ומרוצצת ראשים כדי להוציא מידע .
בדיוק מי שלא היית רוצה שיסתובב לך בין הרגליים בזמן חקירת רצח .
הוא בחן את עמידתם של האחים , את הכתפיים השמוטות והאגרופים הפתוחים , והחליט להשתלט על המצב כל עוד זה אפשרי .
הוא נמצא שם לבדו , ללא גיבוי , עם מקרה רצח שדרש פענוח .
הוא פתח במשפט שעורר תמיד אותה תגובה אצל אידיוטים וגאונים כאחד :
" אתם יכולים לחשוב על מישהו שהיה מסוגל לעשות לאבא שלכם דבר כזה ? "
" לא .
אף אחד , " ענה הנריק בביטחון מוחלט .
" אבא שלי היה איש טוב . "
" גם לאנשים טובים יש אויבים .
בעיקר לקפטן משטרה . "
" אבא היה יכול לעצבן כמה אנשים , אבל לא משהו רציני , " התעקש אריך .
" אנשים כיבדו אותו .
הוא לא הכיר אף אחד שהיה מסוגל לעשות דבר כזה . "
" אתם חושבים שזה מישהו מבחוץ ? "
" מבריחים ממוזמביק נכנסים ויוצאים מכאן דרך הנהר הזה , " אמר הנריק .
" נשק , אלכוהול , אפילו חוברות קומוניסטיות , הכול נכנס לכאן כשאף אחד לא מסתכל . "
יוהנס דיבר בפעם הראשונה .
" אנחנו חושבים שאולי אבא הפתיע איזה פושע שחצה את הנהר לדרום אפריקה . "
" איזה חלאה שהביא סיגריות או ויסקי שהוא גנב ברציפים של לורנצו מרקס , " אריך לקח את הבקבוקון מהנריק .
" כושי שאין לו מה להפסיד . "
" זה פותח יריעה רחבה למדי , " אמר עמנואל כשהוא אומד את אורכה של גדת הנהר .
רחוק יותר במעלה הנהר , גבר שחור , מבוגר יותר , במעיל צמר כבד ובמדי חאקי , ישב בתוך כתם צל שהטיל עץ אינדונזי .
שני ילדים שחורים ומבוהלים חיבקו אותו .
" מי זה ? "
הוא שאל .
" שאבאללה , " ענה הנריק .
" גם הוא שוטר .
הוא חצי זולו וחצי שנגאן .
אבא היה אומר שהחלק השנגאני שלו מסוגל לזהות עקבות של כל חיה , והחלק של הזולו מסוגל להרוג אותה . "
האחים פרטוריוס חייכו למשמע דבריו הנושנים של הקפטן .
הנסי פסע קדימה בהתלהבות .
" אלה הילדים שמצאו את הגופה , בלש .
הם סיפרו לשאבאללה והוא נסע לעיר וסיפר לנו . "
" אני רוצה לשמוע מה יש להם להגיד . "
הנסי הוציא משרוקית מכיס חולצתו , נשף לתוכה ופלט צליל גבוה וצורם .
" השוטר שאבאללה .
תביא את הילדים .
מהר . "
שאבאללה קם באטיות , הזדקף לכל מאה שמונים ומשהו הסנטימטרים שלו , ועשה את דרכו אליהם .
הילדים הלכו מאחוריו בצל שהטיל .
עמנואל הסתכל עליו והבין מיד שהוא השוטר שדאג לפזר בדרך את כל הילידים שכיוונו אותו לזירת הפשע .
" מהר ! "
צעק הנסי .
" אתה רואה , סמל ?
אתה אומר להם למהר וזה מה שאתה מקבל . "
עמנואל לחץ את אצבעותיו על העצם שמעל ארובת עינו השמאלית , שם התחיל לפעם כאב ראש .
האור בשטח הכפרי , שהיה נטול אובך תעשייתי , השפיע חזק מאוד על רשתית העין שלו כמו מבער ריתוך .
" הבלש סמל קופר , זה השוטר סמואל שאבאללה . "
הנסי ערך ביניהם היכרות בקול הבוגר ביותר שהיה מסוגל להפיק .
" שאבאללה , הבלש הזה עשה את כל הדרך מיוהנסבורג כדי לעזור לנו למצוא מי הרג את הקפטן .
אתה צריך להתנהג יפה ולספר לו כל מה שאתה יודע , טוב ? "
שאבאללה , שהיה גבוה בכמה ראשים מכל הגברים הלבנים שעמדו מולו , ומבוגר מהם בעשור או שניים , נד בראשו ולחץ את ידו המושטת של עמנואל .
פניו הרגועות כאגם לא הסגירו דבר .
עמנואל התבונן לתוך העיניים החומות כהות , ולא ראה בהן דבר פרט להשתקפות שלו עצמו .
" הבלש אנגלי . "
הנריק דיבר ישירות לשאבאללה .
" אתה צריך לדבר אנגלית , טוב ? "
עמנואל הסתובב אל האחים שעמדו מאחוריו בחצי עיגול .
" כדאי שתיקחו איזה עשרים צעדים לאחור בזמן שאני מדבר עם הילדים , " הוא אמר .
" אני אקרא לכם כשנהיה מוכנים להזיז את אבא שלכם . "
הנריק רטן והאחים זזו משם .
עמנואל חיכה עד שהם חזרו להצטופף לפני שהמשיך .
הוא ירד על ברכיו בגובה הילדים , אחר כך נשא מבט אל שאבאללה .
" אָנוֹ בָּנִי וֶנָה ? "
הוא שאל את שאבאללה .
עיניו של שאבאללה נפערו בתדהמה .
אחר כך ירד על ברכיו כמו עמנואל ונגע בעדינות בכתף של כל ילד .
הוא המשיך לדבר בשפת הזולו כשענה לשאלתו של עמנואל .
" זה ווּסי וזה בּוּטָנה , האח הקטן . "
הילדים נראו בערך בני תשע ואחת-עשרה .
ראשיהם היו מגולחים , עיניהם חומות וענקיות , ובטנם העגלגלה דחפה קדימה את חולצתם הבלויה .
" אני עמנואל .
אני שוטר מיוהנסבורג .
אתם ילדים אמיצים .
אתם יכולים לספר לי מה קרה ? "
בוטנה הרים יד וחיכה לרשות הדיבור .
" יֶבּו ? "
דרבן אותו עמנואל .
" בבקשה , אדון . "
אצבעו של בוטנה התפתלה בתוך חור בקדמת חולצתו .
" באנו הנה לדוג . "
" מאיפה באתם ? "
" מהבית של אימא שלנו באזור של השחורים , " אמר הנער הבוגר יותר .
" באנו בחושך כי אדון ווסטר לא אוהב שאנחנו דגים במקום הזה . "
" ווסטר אומר שהילידים גונבים את הדגים , " אמר הנסי וכרע ברך כדי להצטרף אליהם .
עמנואל התעלם ממנו .
" איך הגעתם לנהר ? "
הוא שאל .
" באנו דרך השביל הזה שם . "
ווסי הצביע על שביל צר מאחורי השמיכה והעששית שהיו מונחות על החול , שביל שנעלם בתוך הצמחייה העשירה של ערבת הדשא .
" באנו לכאן ואני ראיתי שיש גבר לבן במים , " אמר בוטנה .
" זה היה קפטן פרטוריוס .
מת . "
" מה עשיתם ? "
שאל עמנואל .
" רצנו . "
ווסי חיכך את כפות ידיו זו בזו והשמיע קול שפשוף חזק .
" מהר , מהר , בלי לעצור . "
" הלכתם הביתה ? "
" לא , אדון , " ווסי הניד בראשו .
" הלכנו לבית של השוטר וסיפרנו מה ראינו . "
" באיזו שעה ? "
שאל עמנואל את שאבאללה .
" זה היה אחרי שש בבוקר , " אמר השוטר השחור .
" הם פשוט יודעים מה השעה , " הסביר הנסי בניסיון לסייע , " הם לא צריכים שעונים כמונו . "
שחורים בדרום אפריקה היו זקוקים למעט כל כך .
בכל יום לקצת פחות , הייתה הדעה הרווחת .
עבודת הבילוש הייתה אחת העבודות היחידות שלא חלה עליהן המדיניות האוסרת קשרים בין גזעיים .
בלשים חשפו עובדות , מסרו דוחות והציגו בבית משפט ראיות שסייעו בחקירה .
לבנים , שחורים , צבעונים או הודים –  רצח היה עבירה שדינה מוות בלי קשר לגזע העבריין .
עמנואל דיבר אל הילד הגדול יותר .
" שמעת או ראית משהו יוצא דופן כשבאת בבוקר לנהר ? "
" הדבר היוצא דופן היה הגופה של הקפטן במים , " אמר ווסי .
" ומה איתך ? "
שאל עמנואל את הילד הקטן יותר .
" אתה שמת לב למשהו שונה ?
חוץ מהגופה של הקפטן במים ? "
" שום דבר , " אמר הילד הקטן .
" כשראיתם את הגופה , חשבתם על מישהו שאתם מכירים שהיה מסוגל לפגוע בקפטן פרטוריוס ? "
הילדים חשבו לרגע על השאלה , עיניהם החומות פעורות בריכוז .
ווסי הניד בראשו .
" לא .
חשבתי רק שהיום זה לא יום טוב לדוג . "
עמנואל חייך .
" שניכם נהגתם נכון כשסיפרתם לשוטר שאבאללה את מה שראיתם .
יום אחד אתם תהיו שוטרים טובים . "
חזהו של ווסי התנפח בגאווה , אבל עיניו של האח הקטן נמלאו דמעות .
" מה קרה ? "
שאל עמנואל .
" אני לא רוצה להיות שוטר . "
אמר הילד הקטן .
" אני רוצה להיות מורה . "
האימה שליוותה את מציאת הגופה נראתה סוף סוף על העד הקטן .
שאבאללה הניח יד על כתפו של הילד המתייפח , הסתכל אל עמנואל וחיכה לסימן לשחרר את הילדים .
עמנואל נד בראשו .
" כדי להיות מורה אתה צריך ללכת קודם לבית הספר , " אמר השוטר השחור ונופף בידו לאחד מעובדי החווה שעמדו על הרכס .
" מוסא ייקח אתכם הביתה . "
שאבאללה הוליך את הילדים על פני האחים פרטוריוס לעבר הגבר שעמד במעלה השביל .
הגבר נופף בידו וסימן לילדים לבוא אליו .
עמנואל הסתובב והסתכל על גדת הנהר .
ערבה מוריקה ושמים רחבים מילאו את שדה הראייה שלו .
הוא הוציא את הפנקס וכתב את המילה " נעים " .
זה היה הדבר הראשון שעליו הוא חשב בשעה שבחן את השטח הרחב יותר של זירת הרצח .
ודאי היה רגע , בדיוק אחרי שהשמיכה נפרשה והעששית דלקה באור מלא , שבו הסתכל הקפטן אל הנהר וחש אושר גדול במקום הזה .
יכול להיות שהוא אפילו חייך כשהקליע פגע בו .
" נו ? "
הדובר היה אריך , שעדיין כעס על שהורחק מהתשאול .
" גילית משהו ? "
" לא , " אמר עמנואל .
" שום דבר . "
" הסיבה היחידה שלא לקחנו את אבא הביתה , " אמר הנריק , " זה בגלל שהוא היה רוצה שאנחנו נעשה הכול לפי החוק ... "
" אבל אם אתה לא מגלה כלום , " הפיוז הקצר של אריך נדלק , " אין שום סיבה שאנחנו נעמוד כאן כמו תלי נמלים כשאנחנו יכולים לעזור לאבא . "
ההמתנה לבואו של הבלש מהעיר הגדולה אל זירת הפשע עלתה לאחים בבריאות .
עמנואל ידע שהם נאבקים בדחף להפוך את הקפטן על גבו כדי שיוכל לנשום קצת אוויר .
" אני רק אעיף מבט על השמיכה ומיד אחר כך ניקח את אבא שלכם העירה , " אמר עמנואל כאשר שאבאללה חזר לקבוצה .
" הפל ושאבאללה , אתם איתי . "
הם התכופפו אל השמיכה המוכתמת בדם .
היא הייתה עשויה מצמר אפור , גס ומגרד , והיה נוח לשבת עליה כמו על לוח פח גלי .
בכל פיקניק , בכל טנדר חקלאי וברביקיו היו שמיכות בדיוק כמו זו .
כתמי דם בצבע חום חלודה יבשו על הבד וזלגו מקצה השמיכה אל החול .
סימנים עמוקים , קטועים פה ושם בצורה לא מסודרת , נמתחו מהשמיכה אל קצה הנהר .
הקפטן נורה למוות , אחר כך נגרר אל המים והושלך לתוכם .
משימה לא קלה .
" מה אתם מסיקים מזה ? "
עמנואל הצביע על כתמי הדם הקרוש על השמיכה .
" בוא נראה , " הנסי התקרב .
" הקפטן בא לדוג , כמו שעשה בכל שבוע , ומישהו ירה בו . "
" כן , הפל , אלה העובדות . "
עמנואל הסתכל אל שאבאללה .
אם הקפטן צדק , החלק השנגאני של הגבר השחור והדומם יראה מעבר לברור מאליו .
" ובכן ? "
השוטר השחור היסס .
" תגיד לי מה אתה חושב שקרה , " אמר עמנואל , כשהוא מודע לחוסר הרצון של שאבאללה להתעלות על הפירוש העלוב של הנסי .
" הקפטן נורה כאן על השמיכה , אחר כך גררו אותו על החול אל המים .
אבל הרוצח , הוא לא חזק . "
" למה ? "
" הוא היה צריך לנוח הרבה פעמים . "
שאבאללה הצביע על הסימנים הרדודים שקטעו את הקו שנמתח מהשמיכה אל המים .
" זה סימן המגפיים של הקפטן .
פה שמו את הגופה שלו .
פה היה הראש שלו . "
בשקע הייתה שלולית דם יבש וקווצת שיער בלונדיני דהוי .
הסימנים היו צפופים יותר ושלוליות הדם גדולות יותר .
הרוצח נעצר כדי להסדיר את נשימתו לעתים תכופות יותר .
" מישהו רצה להיות בטוח שהקפטן לא חוזר , " מלמל עמנואל .
" אתם בטוחים שלא היו לו אויבים ? "
" לא היו , " ענה הנסי ללא היסוס .
" הקפטן הסתדר עם כולם , אפילו עם הילידים , נכון , שאבאללה ? "
" יבו , " אישר השוטר השחור .
הוא התבונן בראיות שסיפרו סיפור אחר לגמרי .
" יש מקומות ששם יש בעיות בין הקבוצות .
אבל לא כאן , " התעקש הנסי .
" מי שעשה את זה בטח לא בא מכאן .
זה מישהו מבחוץ . "
עדיין לא היה להם אפילו קצה חוט .
אם הרצח בוצע בלהט הרגע , יכול להיות שהרוצח עשה טעויות :
לא דאג לאליבי , החביא את כלי הרצח במקום צפוי , השאיר דם שהתייבש על סוליות נעליו ...
אבל אם הרצח היה מתוכנן מראש , רק עבודת משטרה קפדנית תביא ללכידת הרוצח .
מבחוץ או מבפנים , היה צריך הרבה אומץ בשביל להרוג קפטן משטרה לבן .
" סרוק את גדת הנהר , " הוא הורה להנסי .
" לך על השביל עד למקום שהילדים באו ממנו .
לך לאט .
אם תמצא משהו יוצא דופן אל תיגע בו .
תקרא לי . "
" כן , אדוני . "
הנסי יצא לדרך כמו כלב לברדור .
עמנואל בחן את הזירה .
הרוצח של הקפטן גרר את הגופה אל המים בלי להפיל דבר .
" היו לו אויבים ? "
הוא שאל את שאבאללה .
" האנשים הרעים לא אהבו אותו , אבל הטובים כן . "
פניו של האיש השחור לא הסגירו דבר .
" מה אתה באמת חושב שקרה כאן ? "
" ירד גשם בבוקר .
רוב העקבות נשטפו . "
עמנואל לא קנה את זה .
" תגיד לי בכל זאת . "
" הקפטן היה על ברכיו בכיוון הזה . "
שאבאללה הצביע לכיוון של הנסי .
" כאן מאחוריו יש עקבות של מגפי גבר .
כדור אחד בראש , הקפטן נפל .
אחר כך עוד כדור בגב . "
טביעת מגף ברורה עם חריצים עמוקים וישרים הייתה טבועה בחול .
" איך לעזאזל הרוצח הצליח לירות בחושך ולפגוע כבר בניסיון הראשון ? "
שאל עמנואל .
" אתמול בלילה היה ירח מלא והיה הרבה אור .
גם העששית דלקה . "
" כמה אנשים מסוגלים לירות כך אפילו באור יום מלא ? "
" הרבה , " אמר השוטר השחור .
" הלבנים לומדים לירות במועדון שלהם .
קפטן פרטוריוס והבנים שלו זכו בהרבה פרסים . "
שאבאללה הרהר לרגע .
" גם גברת פרטוריוס זכתה בהרבה פרסים . "
עמנואל שוב לחץ על ארובת עינו השמאלית , במקום שבו התחיל כאב הראש שלו .
הוא נחת בעיירה של חקלאים אפריקאנרים צלפים מלידה .
" לאן הרוצח הלך אחרי שהשליך את הגופה ? "
" לנהר . "
שאבאללה הלך אל שפת המים והצביע אל המקום שבו נשטפו עקבות רגליו של הקפטן וטביעות נעליו של הרוצח .
על הגדה שמנגד היה סבך של שיחי אגמון שבורי גבעולים .
שביל צר נמתח לתוך הערבה .
" הרוצח ברח משם ? "
הוא הצביע על השיחים הרמוסים .
" אני חושב שכן . "
" של מי החווה הזאת ? "
שאל עמנואל והרגיש פרץ אדרנלין מוכר , תוצאה של התרגשות נוכח רמז ראשון בתיק חקירה חדש .
הם יכולים להגיע עד לדלת ביתו של הרוצח ולגמור את זה עוד היום .
עם קצת מזל הוא יחזור ליוהנסבורג עד סוף השבוע .
" אין חווה , " הייתה התשובה .
" מוזמביק . "
" אתה בטוח ? "
" יבו .
מו-זמ-ביק . "
שאבאללה חזר על השם , באריכות ובאיטיות , כדי שלא תהיה שום טעות .
ההברות הדגישו את העובדה שבגדה מנגד הייתה ארץ אחרת עם חוקים משלה ועם משטרה משלה .
עמנואל ושאבאללה עמדו זה לצד זה והסתכלו זמן ממושך אל גדת הנהר השנייה .
חמש דקות על הגדה הזאת עשויות לספק להם רמז שיפתח את החקירה .
עמנואל העריך את המצב בזריזות .
אם ייתפס בצדו האחר של הגבול , ייאלץ להעביר את השנתיים הבאות כשהוא בודק תעודות זהות בשירותים ציבוריים ללבנים בלבד .
אפילו מייג'ור ואן נייקרק , חיה פוליטית ערמומית עם אינסוף קשרים , לא יוכל לסדר לו קפיצה קטנה אל מעבר לגבול .
הוא הסתובב לכיוון דרום אפריקה והתרכז בראיות שמולו .
ניקיון הזירה והפגיעה המדויקת בראשו של הקורבן ובעמוד השדרה שלו הצביעו על יד מחושבת ומסודרת .
גם מיקום הגופה היה בחירה מכוונת .
למה להתעכב ולגרור אותה למים כשאפשר להשאיר אותה על החול ?
גם תיאוריית המבריח של האחים לא החזיקה מים .
למה שהמבריח לא יחצה את הנהר בהמשך וכך יימנע מתשומת לב ומצרות ?
יתרה מזאת , מדוע שיסכן את המעבר שלו בין הגבולות על ידי רצח של אדם לבן ?
" הרוצח יצא מהנהר ? "
שאל עמנואל .
השוטר איש הזולו נד בראשו לשלילה .
" כשבאתי לכאן , ילדי הרועים והשוורים שלהם כבר ירדו לנהר לשתות .
אם היו כאן עקבות , הן כבר אינן . "
" בלש , " אמר הנסי כשהוא מתקרב אליהם ועורו הוורדרד סמוק ממאמץ .
" מצאת משהו ? "
" שום דבר חוץ מחול , סמל . "
האיש המת צף בנהר .
גשם אביבי , דק כערפל , התחיל לרדת .
" בואו נוציא את הקפטן , " אמר עמנואל .
" יבו . "
עצבות חלפה לרגע על פני האיש השחור ומיד נעלמה .
2 .
הקפה היה חם ושחור , ומחוזק במספיק ברנדי כדי לעמעם את כאבי השרירים של עמנואל .
שעה שלמה אחרי שנכנסו למים כדי למשות את גופתו של הקפטן , חזרו הגברים מהנהר אל מכוניותיהם בכתפיים כואבות וברגליים רועדות מעייפות .
הוצאת הגופה מזירת הפשע הייתה קשה כמעט כמו חילוץ טנק שרמן שנתקע בבוץ .
" קוקסיסטר ? " [ 1 ] שאלה אשתו של ווסטר הזקן .
היו לה פני קרפדה ושיער מדולדל ומאפיר .
" תודה . "
עמנואל לקח מאפה דביק ונשען על מכונית הפקארד .
הוא הסתכל סביבו על חבורת האנשים וכלי הרכב .
שתי נשים שחורות מזגו קפה חם וחילקו מגבות יבשות , וקבוצת חוואים הבעירה אש כדי לחמם מים וחלב .
ווסטר , מרותק לכיסא גלגלים , ובני משפחתו - בן ושתי בנות - היו שקועים בשיחה עם האחים פרטוריוס .
להקת כלבי רידג'בק רודזי שריריים רחרחה את הקרקע לרגליהם .
ילדים שחורים ולבנים ביחד רצו בזיגזג בין המכוניות ושיחקו משחק מחבואים רועש .
הקפטן שכב בחלקו האחורי של הוואן המשטרתי , עטוף בסדינים לבנים נקיים .
עמנואל שתה את הקפה וניגש אל האחים פרטוריוס .
החקירה הייתה צריכה להתקדם במהירות .
עד כה היו להם רק גופה ורוצח שמתהלך חופשי במוזמביק .
" הגיע הזמן לזוז , " אמר עמנואל .
" ניקח את הקפטן לבית החולים כדי שהרופא יסתכל עליו . "
" אנחנו לוקחים אותו הביתה , " אמר הנריק בפשטות .
" אימא שלי חיכתה מספיק זמן כדי לראות אותו . "
עמנואל הרגיש את כוחם של האחים כשאלה הסתכלו עליו .
הוא התבונן בהם ובחן את מידת המתח והזעם , שתודלקו עכשיו באלכוהול וגם בעייפות .
" אנחנו צריכים לקבל חוות דעת רפואית על זמן המוות והסיבה .
וגם תעודת פטירה חתומה .
זה הליך משטרתי רגיל . "
" אתה לא רק חירש דפוק , אתה גם עיוור ? "
אמר אריך .
" אתה צריך רופא שיגיד לך שירו בו ?
איזה מין בלש אתה , בלש ? "
" אני בלש מהסוג שפותר תיקים , אריך .
בגלל זה המייג'ור ואן נייקרק שלח אותי .
אתה מעדיף להשאיר את זה לו ? "
הוא החווה בידו אל המדורה .
הנסי ישב שם ברגליים שלובות עם צלחת של קוקסיסטר על הברכיים , זמזם בקול דק שנישא באוויר ובחר מאפה מתוק נוסף .
" אנחנו לא מסכימים שרופא יחתוך אותו כמו חתיכת בשר , " אמר הנריק .
" הוא יציר כפיו של אלוהים , אפילו שהנפש שלו עזבה את הגוף .
אבא לעולם לא היה מסכים לזה , וגם אנחנו לא . "
אפריקאנרים טהורים , ועוד דתיים .
מלחמות פרצו על דברים פחותים מזה .
האחים פרטוריוס היו מוכנים להילחם עם נשק על אמונותיהם .
הגיע הזמן לפעול בזהירות .
הוא כאן לבדו ללא גיבוי וללא שותף .
גישה חלקית לגופה עדיפה על פני לא כלום .
" בלי נתיחה , " אמר עמנואל .
" רק בדיקה כדי לקבוע את זמן המוות ואת הסיבה .
אני בטוח שהקפטן היה מסכים לזה . "
" יָא , אוקיי , " אמר אריך , והתוקפנות התרוקנה ממנו .
" תגידו לאימא שלכם שאנחנו נביא אותו הביתה מהר ככל האפשר .
השוטר שאבאללה ואני נשמור עליו . "
הנריק הושיט את מפתחות הוואן המשטרתי , שאותם מצא בכיסו של הקפטן כשהם משו אותו מהנהר .
" הנסי ושאבאללה יראו לך את הדרך לבית החולים ואחר כך לבית של ההורים שלנו .
אם זה ייקח יותר מדי זמן , האחים שלי ואני נבוא לחפש אותך , בלש . "
- - - - - - - - - - - - - - - - - - - - - - - - - -

עמנואל הסתכל במראה הקדמית של הוואן המשטרתי וראה את הנסי בפקארד מאחוריו .
האופניים של שאבאללה היו קשורים לגג .
הנער היה נהג מצוין , מרוכז ובטוח בעצמו .
אם הרוצח הוא נהג מרוצים , ציין עמנואל לעצמו , יהיה להנסי סיכוי אמיתי להצדיק את המשכורת שלו מהמשטרה , ויש להניח שבפעם הראשונה .
המכוניות נכנסו אל העיירה ג'ייקובס רסט , לרחוב פיט רטיף , הכביש הסלול היחיד בעיירה .
מעט בהמשך , פנו אל דרך עפר וחלפו על פני כמה בניינים נמוכים במיוחד שהיו מקובצים תחת עננה סגולה של עצי סיגלון .
שאבאללה כיוון את עמנואל אל חניה מעגלית שסביבה אבנים מסוידות .
הוא עצר בכניסה הראשית לבית החולים " חסד האל " .
צלמים פשוטים וגסים של ישו על הצלב היו מפוסלים על שתי הדלתות הראשיות .
עמנואל ושאבאללה יצאו מהוואן המשטרתי ועמדו משני צדי הפגוש המטונף .
הם היו מלוכלכים בנתזים של בוץ ובכתמי זיעה ונשאו עמם ריח של חדשות רעות .
" מה עכשיו ? "
שאל עמנואל את שאבאללה .
השעה הייתה כמעט צהריים , והקפטן נצלה לאטו בחלק האחורי של הוואן המשטרתי .
דלתות בית החולים נפתחו לרווחה , וקטר רכבת גדול שהיה בעצם אישה שחורה בבגדי נזירה , הופיע על המדרגה העליונה .
נזירה נוספת , בעלת עור בהיר וזעירה כמו עוף קטן , צעדה ונעמדה לידה .
הנזירות הציצו מתוך הצל שהטיל על פניהן כיסוי הראש שלהן .
" נזירות . "
עמנואל הרים את כובעו , כמו נווד המתאמן בנימוסים טובים .
" אני הבלש סמל עמנואל קופר .
ואתן בטח מכירות את השוטרים האחרים . "
" כמובן , כמובן . "
הנזירה הלבנה הקטנטנה ירדה במהירות במדרגות , כשהצל הגדול והשחור הולך מאחוריה .
" אני הנזירה ברנדט וזאת הנזירה אנג'לינה .
סלחו לנו בבקשה על ההפתעה שלנו .
כיצד נוכל לעזור , הבלש קופר ? "
" הבאנו איתנו את קפטן פרטוריוס בוואן –"

השתנקותן של הנזירות קטעה את שטף דיבורו .
הוא התחיל שוב , הפעם בנימה עדינה יותר .
" הקפטן –"

" מת , " פלט הנסי .
" הוא נרצח .
מישהו ירה לו בראש ובגב ...
יש חור ... "
" השוטר ... "
עמנואל הניח את מלוא כובד זרועו על כתפי הנער .
לא כדאי שפרטים הנוגעים לחקירה יופצו בשלב מוקדם כל כך .
העיירה הזאת קטנה .
בקרוב מאוד ידעו כולם את הפרטים העקובים מדם .
" שינוח על משכבו בשלום , " אמרה הנזירה ברנדט .
" שהאל יאסוף אליו את נשמתו , " הוסיפה הנזירה אנג'לינה .
עמנואל חיכה עד שהאחיות הצטלבו ואז המשיך .
" אנחנו צריכים שהרופא יבדוק את קפטן פרטוריוס כדי לקבוע את שעת המוות וסיבתו , וכדי לחתום על תעודת פטירה . "
" אוי אלוהים , אוי אלוהים , אוי אלוהים ... "
מלמלה הנזירה ברנדט בשקט , עכשיו במבטא אירי כבד .
" אני חוששת שאיננו יכולות לעזור לך , הבלש קופר .
הרופא יצא לביקורי חולים הבוקר . "
" מתי הוא חוזר ? "
עמנואל שיער שיש לו ארבע שעות לכל היותר עד שהאחים פרטוריוס יצוצו וידרשו את הגופה .
" יומיים , אולי שלושה , " אמרה הנזירה ברנדט .
" בפנימייה ליד ברמר פרצה מגפת בילהרציה .
זה תלוי במספר החולים .
הוא יכול להתעכב אפילו עוד .
אני כל כך מצטערת . "
ימים , לא שעות .
הזמן הכפרי היה איטי מדי לטעמו .
" מה היית עושה אם קפטן פרטוריוס היה נפצע אנושות אבל עדיין בחיים ? "
הוא שאל .
" שולחת אותך לבית חולים במנקיאנה בסווזילנד .
שם יש רופא כל הזמן . "
זה לא עודד אותו .
המצב היה פְיוּבּר כמו שהיו אומרים החיילים היאנקים , דפוק ללא תקנה .
הוא ניסה בכל זאת .
" כמה זמן ? "
" אם הכביש במצב טוב , קצת פחות משעתיים , " בישרה הנזירה ברנדט את החדשות הטובות בחיוך קלוש , ואחר כך חיפשה פנים ידידותיות יותר , כאלה שידעו גיאוגרפיה .
" נכון , השוטר שאבאללה ? "
שאבאללה הנהן .
" זה הזמן שזה לוקח , אם הדרך טובה . "
" והדרך טובה ? "
שאל עמנואל .
כאב הראש התחיל לפעום פתאום בצבעי אדום ולבן מאחורי ארובת עינו השמאלית .
הוא חיכה שמישהו יענה לשאלה .
" טובה עד החווה של וֶר מאק . "
שאבאללה דיבר כשהיה ברור שאיש אינו מתכוון לדבר .
" וֶר מאק אמר לקפטן שיש סחף של בוץ על הכביש , אבל הוא עקף אותו כדי להגיע לעיירה . "
אפשר היה לעקוף את הבוץ בכביש , אבל זה יאריך את המסע למנקיאנה .
הוא לא רצה להסתכן בחשיפת החקירה .
אין ספק שיבחינו בוואן משטרתי עם קפטן מת , בעיקר במנקיאנה , ושיחת טלפון שם תגרום לכל התקשורת לעוט עליהם בתוך שנייה .
" הבלש קופר ... "
אמרה הנזירה ברנדט , נגעה בצלב הכסף התלוי על צווארה ומיששה את צלעותיו החדות והמנחמות של ישו באצבעותיה .
" יש גם את מר צווייגמן . "
" מי זה מר צווייגמן ? "
" היהודי הזקן , " אמר הנסי במהירות .
" יש לו חנות קטנה ליד תחנת האוטובוס .
כושים וצבעונים הולכים לשם . "
עמנואל לא הסיר את מבטו מהנזירה ברנדט , יונת האלוהים בגלימה השחורה שהייתה דרוכה ומוכנה לעוף לקול הרחש הקטן ביותר .
" מה בקשר למר צווייגמן ? "
הנזירה ברנדט שחררה נשימה עצורה .
" ילד קטן מהילידים נדרס לפני כמה חודשים ומר צווייגמן טיפל בו במקום התאונה .
הילד הגיע לכאן אחר כך ואפשר היה לראות ש ...
הוא טופל בידי מישהו עם הכשרה . "
עמנואל הסתכל על שאבאללה .
שאבאללה הנהן .
הסיפור היה נכון .
" הוא רופא ? "
" הוא אומר שהוא היה רופא במחנות הפליטים בגרמניה אבל ... "
הנזירה ברנדט אחזה בחוזקה את צלב הכסף וביקשה מהאל מחילה על הבגידה באמון שהיא עומדת לבצע .
" נתנו למר צווייגמן לבדוק מקרה או שניים כשדוקטור קרוגר לא היה .
לא רשמית , אתה מבין .
לא , לא .
מבט חטוף , זה הכול .
היינו מעדיפות שהרופא לא יגלה . "
" היהודי הזקן לא רופא . "
הרעיון הכעיס את הנסי .
" ד"ר קרוגר הוא הרופא היחידי באזור .
כולם יודעים את זה .
איזה שטויות את מדברת ? "
הנזירה אנג'לינה פסעה קדימה בחיוך מלאכי .
היא הייתה יכולה למחוץ את הנסי באגרופה השחור והענקי , אבל בחרה בכל זאת להיראות קטנה מול הנער השוטר הנפוח .
" כן , כמובן , " אמרה בקול חמים .
" ד"ר קרוגר הוא הרופא האמיתי היחיד , זה נכון , שוטר .
מר צווייגמן הוא רק בשבילנו , הילידים , שלא זקוקים לכזאת רפואה טובה .
רק לילידים . "
עמנואל עדיין לא ידע אם היהודי הזקן הוא רופא או חנווני שעבר קורס בעזרה ראשונה .
" שאבאללה . "
הוא סימן לשוטר לבוא לחלק האחורי של הוואן המשטרתי , מחוץ לטווח שמיעה .
" מה אתה יודע על זה ? "
" הקפטן אמר לי , אם אתה חולה אתה חייב ללכת ליהודי הזקן .
הוא יטפל בך יותר טוב מד"ר קרוגר . "
יותר טוב , לא יותר גרוע .
זו הייתה דעתו של הקפטן וזו הייתה העיירה שלו .
עמנואל הוציא את מפתחות הפקארד מכיסו .

- - - - - - - - - - - - - - - -

" הנה . "
שאבאללה הצביע על שורה של חנויות שהיו צמודות זו לזו מתחת ללוחות פלדה גלית מחלידה .
שביל מצולק הוסיף לחזותם המוזנחת של בתי העסק , שכל דלתותיהם היו פרוצות לרחוב .
" בית הכולבו של חאן " הדיף ריח עז של תבלינים .
לידו הייתה " חנות האלכוהול המשובח " מאוישת בידי שני בני תערובת משועממים ששיחקו קלפים בפתחה .
אחריה הייתה " חנות הכולבו של פופי " , שנראתה כאילו היא עומדת להחליק מעל יסודות העץ שלה ולהתמוטט אל המגרש הריק שלידה .
מעברו השני של הכביש עמד מוסך שרוף עם משאבת דלק חרוכה וערימות של צמיגים עם שלפוחיות .
איש רזה מאוד בעל צבע עור בגוון אגוז פילס בסבלנות דרך בין ההריסות , הרים לבנים וחתיכות מתכת מפותלות והשליך אותן למריצה .
אישה מקומית שחורה התהלכה בעצלתיים כשתינוק קשור לגבה , וילד " צבעוני " , בן תערובת , דחף מכונית צעצוע מתיִל על השביל .
לא היו שם אנגלים או אפריקאנרים .
עמנואל ואנשיו עזבו את אפריקה הלבנה .
" החנות האחרונה היא החנות של היהודי הזקן . "
שאבאללה הצביע על " חנות הכולבו של פופי " .
עמנואל כיבה את המנוע וצינן את האופטימיות שלו .
חנות רעועה בצד הלא נכון של הצבע לא הייתה מקום לרופא מוסמך , אלא אם הוא היה משוגע או סולק מאיגוד הרופאים .
" חנות הכולבו של פופי " הייתה עמוסה בשקי תירס , בפחיות ריבה ובבשר משומר .
באוויר עמד ריח של כותנה טרייה , וגלילי בד , קצתם חלקים וקצתם עם דוגמאות , היו שעונים על הקצה המרוחק של דלפק העץ .
מאחוריו עמד איש קטן עם משקפיים בעלי מסגרת מתכת דקה .
קווצת שיער לבן מבריק הזדקרה על גולגולתו כמו סימן קריאה .
פסיכי , פסק עמנואל במהירות , מה גם ש"היהודי הזקן " לא היה זקן כל כך כמו שחשב .
צווייגמן עדיין היה בתחילת שנות החמישים שלו , חרף שערו הלבן וכתפיו השחוחות .
עיניו החומות היו פיקחיות כשל עורב , והוא בחן בלא אומר את שני הגברים המלוכלכים בבוץ .
" כיצד אני יכול לעזור לכם , שוטרים ? "
שאל צווייגמן במבטא שעמנואל הכיר היטב .
גרמנית מלומדה שהוסבה לאנגלית גסה וחסרת חן .
" תוציא את ערכת הרופא שלך ואת הרישיון .
אנחנו זקוקים לך בבית החולים . "
הוא וידא שצווייגמן ראה את תעודת השוטר שהוא הטיח על הדלפק .
" רגע אחד , בבקשה , " ענה צווייגמן בנימוס , ונעלם בחדר האחורי שהופרד מהחנות על ידי וילון פסים צהוב-לבן .
רעש מכונות תפירה הסתנן החוצה , אחר כך פסק בפתאומיות .
נשמעו קולות חלשים ובהולים של אנשים , שלאחריהם הופיע שוב החנווני עם ערכת הרופא שלו .
אישה בעלת שיער כהה ובשמלה אלגנטית ממשי כחול שנתפרה במיוחד לחמוקיה הנדיבים הלכה מאחוריו , צמוד אליו .
היהודי הזקן והאישה היו שונים זה מזה כמו מגף גומי ושמלת נשף .
צווייגמן נראה כמו סתם זקן שמשרת אנשים מאחורי דלפק מאובק בדרום אפריקה , אבל מקומה של האישה היה במזג אוויר קר עם שטיחים פרסיים ופסנתר כנף בפינת החדר .
המילה " לִיבּשֶן " יצאה מפיה של האישה שוב ושוב , ונפסקה רק כשצווייגמן הניח בעדינות את אצבעותיו על פיה .
שניהם עמדו קרובים זה לזה , מוקפים בעצבות שמיקמה את עמנואל בעמדת נחיתות .
כאב הראש חזר , חזק ולוהט מאחורי ארובת העין .
הוא לחץ את כף ידו על העין כדי לפזר את הטשטוש .
דמותה של אנג'לה , אשתו שלו , נחקקה ברשתית עינו .
היא קראה לו מנקודה רחוקה בעבר , בהירת עור ובת חלוף .
האם עמדו אי פעם ביחד , קרובים כל כך , כפי שעמדו עכשיו היהודי הזקן ואשתו החרדה ?
" בואו נלך , " אמר עמנואל ופנה לעבר הדלת .
בחוץ היה האור רך ולבן וזרוע גרגרי אבק מעודנים .
הילדים הצבעונים בחזית חנות המשקאות הרימו מבט , אחר כך חזרו במהירות לשחק .
מוטב שהשוטר יעבור לידם מאשר יעצור וישאל שאלות .
עמנואל התיישב במושב הנהג , התניע וחיכה .
צווייגמן נכנס והתיישב לידו , ערכת הרופא שלו מאוזנת על ברכיו .
איש לא דיבר בזמן שהמכונית התרחקה מהמדרכה ועשתה את דרכה בחזרה אל בית החולים .
" איפה למדת רפואה ? "
הוא שאל .
כל התשובות צריכות להינתן בטרם יורשה צווייגמן לעבוד על גופת הקפטן .
" בבית החולים הרפואי צ'ריטה בברלין . "
" יש לך הסמכה לעבוד ברפואה בדרום אפריקה ? "
הוא לא העלה על דעתו שהמפלגה הלאומית תדחה הסמכה מאוניברסיטה בגרמניה , גם אם המחזיק בה היה יהודי .
צווייגמן תופף באצבעו על עור ערכת הרופא הנוקשה שלו והרהר בשאלה .
הם פנו במהירות מרחוב פיט רטיף וחנויות הלבנים והתקדמו על דרך גנרל קרוגר .
כל הרחובות בג'ייקובס רסט היו תשובות לשאלות בבחינה בהיסטוריה אפריקאנרית .
" יש לך הסמכה ? "
שאל עמנואל שנית .
החנווני ביטל את השאלה בהינף יד .
" אני כבר לא מרגיש מוסמך לעסוק ברפואה בכל ארץ שהיא . "
עמנואל הרפה מהדוושה והתכונן לבצע פניית פרסה בחזרה אל " חנות הכולבו של פופי " .
" סולקת פעם מאיגוד הרופאים בגרמניה או בדרום אפריקה מסיבה כלשהי , ד"ר צווייגמן ? "
הוא שאל .
" מעולם לא , " ענה החנווני .
" ואני לא עונה לתואר ' דוקטור' עוד .
בבקשה , תקרא לי ' היהודי הזקן' כמו כולם . "
" טוב . "
עמנואל עצר את המכונית בחזית בית החולים " חסד האל " ודומם את המנוע .
" אבל אתה לא זקן כל כך . "
" אהההה ... "
הקול היה יבש כמו נייר קלף .
" שהמראה הצעיר שלי לא יטעה אותך , בלש .
מתחת לעור הזה , אני למעשה היהודי העתיק . "
ניסוחים משונים היו אחת הסיבות האפשריות לכך שה"קראוט " , הגרמני הזה , ישב לצדו ולא באיזו מרפאה נפוחה בקייפטאון או ביוהנסבורג .
" אני חושב שאקרא לך היהודי המוזר .
זה יותר מתאים לך .
עכשיו בוא נראה את המסמכים שלך . "
להתיידד עם אדם שהיה משוגע מספיק כדי לבחור בעבודה של חנווני על פני רופא לא היה ברשימת הדברים שעליו לעשות .
הוא רק רצה לבדוק מה ההכשרה של צווייגמן , ואחר כך למצוא מרגוע לדפיקות שבראשו .
קרן שמש נלכדה במסגרת משקפיו של צווייגמן כשהוא רכן קדימה .
עמנואל לא היה בטוח אם ראה ניצוץ של חיוך בעיניו החומות של הרופא .
צווייגמן הושיט לו את המסמכים .
הראשונים היו כתובים בגרמנית .
" אתה קורא גרמנית , בלש ? "
" רק תפריטים של פאבים . "
הוא דפדף אל אישורי ההסמכה הדרום אפריקאיים שהיו כתובים באנגלית וקרא אותם באיטיות , אחר כך קרא שוב .
מנתח , חבר בקולג' המנתחים המלכותי .
נזם באף חזיר .
עמנואל הסתכל ארוכות על צווייגמן , והלה השיב לו מבט מבלי למצמץ .
חייב להיות הסבר פשוט לנוכחות של הגרמני בעל שיער השיבה בג'ייקובס רסט .
האזור הכפרי היה מקום אידיאלי לקבור מנתח עם רעד בידיים .
האם לרופא הטוב יש חיבה לאלכוהול ?
" לא , סמל . "
צווייגמן קרא את מחשבותיו .
" אני לא נוגע בבקבוק אף פעם . "
עמנואל הושיט לו את המסמכים בחזרה במשיכת כתף .
צווייגמן בהחלט היה מוסמך לעשות את הנדרש .
זה כל מה שהיה צריך לחקירה .

- - - - - - - - - - - - - - - - - - -

במרחק גדול למדי מהמבנים הראשיים , כדי ליצור חיץ בין המתים לחיים , עמדה בקתה קטנה ועגולה מלבנים ומבוץ , ששימשה כחדר המתים של בית החולים וגם כמחסן ציוד .
עמנואל עמד בצלו של עץ סיגלון ואפשר לשאבאללה ולצווייגמן לעקוף אותו .
הרופא השחוח והגבר השחור הגבוה הלכו אל חדר המתים על מצע של פרחי סיגלון נבולים .
בקצה השביל חילקו הנזירות אנג'לינה וברנדט כפות גדושות שמן דגים לילדים מוזנחים שעמדו בשורה .
הנסי ישן כמו האידיוט של הכפר , ראשו שעון על דלת חדר המתים .
זה הצוות שלי , הרהר עמנואל .
הוא יצא מהצל וכאב הראש הכה שוב .
סכך הבקתה דימם לתוך השמים , העשב התערבב עם קירות המבנים הלבנים , והכול נראה כמו ציור צבעי מים של ילד .
הוא לחץ בחוזקה את שורש כף ידו על ארובת העין , אבל הטשטוש והכאב לא עברו .
עם רדת הלילה יהפוך כאב הראש לרסיס חד של אור חם , והעין תיעצם לחלוטין .
בתום בדיקת גופתו של הקפטן , ייקח מהנזירות מנה משולשת של אספירין .
מנה כפולה עכשיו ועוד אחת בשביל לבלוע עם כוסית ויסקי לפני השינה .
לפחות הוא ידע היכן חנות המשקאות .
" ישן בתפקיד . "
עמנואל טפח בכוח על כתפו של הנסי .
" אני יכול להתלונן עליך , הפל . "
הנסי קפץ וניסה להוכיח שהוא ערני .
" לא ישנתי .
רק נתתי לעיניים שלי לנוח , " הוא אמר .
אחר כך תפס מבטו את צווייגמן .
" מה הוא עושה כאן ?
חשבתי שהלכת להביא את האחים פרטוריוס . "
" הלכנו לאיבוד . "
עמנואל עקף את הנסי , נתן דחיפה קלה לדלת חדר המתים ופתח אותה .
בפנים היה קריר וחשוך .
הוא שלח מבט מעבר לכתפו וראה שצווייגמן הולך אל הנזירות .
הן הסמיקו והרגישו חוסר נוחות אל מול האיש שבאמונו הן בגדו .
" הנזירה אנג'לינה והנזירה ברנדט . "
הגרמני בעל שיער השיבה לא הראה כל סימן שהוא צוות לכוח המשטרה .
" תעזרו לי בבקשה ? "
" כן , דוקטור , " אמרה הנזירה ברנדט .
" נלך להכין את מה שצריך . "
הנזירות הצעידו את הילדים אל הבניין הראשי שבו נלחצו פנים לבנות וחומות אל זגוגיות החלונות .
האגף ללבנים בלבד היה ריק .
היום אחר צהריים יהיה ללא-לבנים מה לספר למבקרים שלהם .
" הקפטן , אימא , פרטוריוס , הבוס הגדול , הוא מת ! "
" דוקטור ? "
הנסי היה ער לחלוטין ונעץ מבט חודר בצווייגמן .
" זה היהודי הזקן .
הוא לא רופא .
הוא מוכר שעועית לכושים ולצבעונים . "
" הוא מוסמך לבדוק ילידים , צבעונים ואנשים מתים , " אמר עמנואל , ותפס מחסה בתוך חדר המתים החשוך .
הפעימות מאחורי עינו נרגעו מעט אבל לא מספיק .
הוא הדליק את המנורה .
הנסי ושאבאללה פסעו פנימה ונעמדו סמוך לקיר .
כשהנזירות יחזרו , הוא יבקש מהן את הכדורים מיד .
אין סיכוי שישרוד את הבדיקה עם האור הלבן והחזק בחדר המתים המחניק .
הוא הסיר את הסדין וחשף את גופו לבוש המדים של הקפטן .
צווייגמן נראה כמי שמוכן לפלוט את תכולת קיבתו על רצפת הבטון .
פרקי אצבעותיו הלבינו מחוזק אחיזתו בידית העור של ערכת הרופא .
" היית מיודד עם הקפטן ? "
שאל עמנואל .
" הכרנו זה את זה . "
צווייגמן דיבר בקול נמוך , כמחצית מעוצמתו הרגילה , וההגייה הגרונית שלו הייתה הפעם מודגשת יותר .
" היכרות שנראה כי הסתיימה בפתאומיות רבה . "
צבע עורו של צווייגמן חזר אליו והוא התחיל לפנות דלפק צדדי בנחישות של רובוט .
האם היה בדל מרומז של שביעות רצון בהערה של צווייגמן על המוות הפתאומי ?
" אז אני מבין שלא הייתם חברים , " אמר עמנואל .
" יש מעט מאוד לבנים בעיירה הזאת שיראו בי חבר , " אמר צווייגמן בלי להסתובב .
הוא קיפל ברוגע את השרוולים עד מעל המרפקים ופתח את ערכת הרופא שלו .
" למה ? "
" לא באתי לכאן על העגלות ההולנדיות הראשונות , ואני לא מבין איך ואפילו למה משחקים רוגבי . "
עמנואל האהיל על עיניו .
האור העירום היה חזק מדי והפריע לו לראות את צווייגמן .
כאב ראש הלם מאחורי גלגל עינו .
כהרף עין עבר צווייגמן ממצב של הלם למצב של רוגע .
" איפה להניח את זה , דוקטור ? "
הנזירה אנג'לינה נכנסה לחדר המתים כשהיא מחזיקה בידיה השריריות קערת מים חמים גדולה .
סינר לבן ומתוח כיסה את בגד הנזירות שלה עד לברכיה .
צווייגמן הצביע על הדלפק הפנוי .
הנזירה ברנדט השתרכה פנימה מתחת לערימת מגבות וסמרטוטים .
הן סידרו הכול בדממה ונעו כמו רקדניות בלט בריקוד שהתאמנו עליו לא מעט .
צווייגמן רחץ את ידיו ואת זרועותיו , אחר כך ייבש אותן בעזרת מגבת קטנה .
" דוקטור ? "
הנזירה ברנדט הושיטה לו חלוק מנתחים לבן , שהשם " קרוגר " רקום בכחול כהה על כיסו .
צווייגמן השתחל לתוך החלוק ואפשר לנזירה ברנדט לקשור אותו מאחור .
היה ברור שהם כבר עבדו יחד בעבר .
" מה אתה רוצה ממני ? "
שאל צווייגמן .
" שעת מוות , סיבת מוות ותעודת פטירה חתומה .
בלי ניתוח . "
עמנואל הוציא את הפנקס , אבל כאב הראש טשטש את ראייתו והפריע לו לכתוב .
כל מה שהוא ראה היה מריחות של כתמים שחורים .
" בלש ? "
עמנואל התאמץ להתמקד וראה את הנזירה אנג'לינה עומדת מולו עם כוס מים ביד אחת וארבעה כדורים לבנים בכף היד השנייה , הפתוחה .
" הרופא אומר לקחת את זה מיד . "
הוא בלע את הכדורים ושטף אותם במורד הגרון עם המים .
מנה כפולה , כמו שלקח תמיד כשהטשטוש לא עזב אותו .
אולי " היהודי החכם " היה שם הולם יותר לצווייגמן .
" תודה . "
" על לא דבר . "
צווייגמן הסתובב אל הגופה .
פני הרפאים קרנו בלובנם תחת אור הנורה החשופה .
" בואו נתחיל עם הבגדים . "
הנזירה אנג'לינה לקחה זוג מספריים גדולים , גזרה את קו הכפתורים הנוקשה שירד מהצוואר אל המותניים , אחר כך קילפה את הבגד כמו קליפת פרי וחשפה את עור חזהו החיוור והנפוח של הקפטן .
עמנואל התקרב .
עד שהטשטוש יחלוף הוא ייאלץ לעשות הכול באיטיות ולכתוב את המידע באותיות גדולות .
פרטים ברורים מאליהם צריכים להצטמצם לתיאור בן מילה אחת או שתיים בפנקס –  לפחות עד שיוכל לראות כמו שצריך .
" גדול " הייתה המילה הראשונה .
האחים פרטוריוס ירשו את גובהם ואת כוחם מאביהם .
גובהו של הקפטן היה יותר ממטר ושמונים וגופו נבנה בעבודה פיזית קשה .
" הקפטן עדיין עסק בספורט ? "
עמנואל לא שאל מישהו מיוחד .
אפו של הקפטן התאחה משבר שכנראה נגרם באחד הבילויים על מגרשי המשחק הבוציים שהיו זרועים ברחבי השטח האפריקאנרי .
" הוא אימן את נבחרת הרוגבי , " אמר הנסי .
" והוא רץ , " המשיכה הנזירה ברנדט .
" הוא היה רץ בכל העיירה ולפעמים גם באזור הכפרי . "
" כל יום באותה שעה ? "
" כל יום מלבד יום ראשון , כי זה היום של אלוהים . "
הנזירה ברנדט נשמעה מלאת הערצה .
" לפעמים הוא רץ בבוקר ולפעמים ראינו אותו רץ הרבה אחרי רדת החשכה . "
זה היה ההסבר לכך שהקפטן לא השמין כמו קצינים בכירים רבים כל כך במשטרה .
שמירה על משקל נורמלי אחרי יותר מעשר שנות שירות הייתה כמעט מנוגדת לנוהלי המשטרה .
" כן . "
צווייגמן פתח את שרוכי הנעליים .
" מוקדם בבוקר או מאוחר בלילה .
אי אפשר היה לדעת מתי הקפטן יעבור בריצה , או מתי הוא יעצור לשיחה ידידותית . "
עמנואל כתב בפנקס " צווייגמן נגד הקפטן ? "
הוא הרגיש עוקץ סמוי במילים של הדוקטור .
הוא ינסה לרחרח אחר הפרטים אחר כך .
" אכן כן . "
נאנחה הנזירה ברנדט .
" הקפטן תמיד עצר כשהיה לו זמן .
הוא ידע את שמות כל היתומים הקטנים שלנו . "
" מכנסיים . "
צווייגמן זז הצדה והנזירה אנג'לינה גזרה במספריים את שתי רגלי המכנסיים .
שני הכפתורים העליונים במכנסיים היו פתוחים .
הזרם השוצף של הנהר סובב ופתח גם את האבזם של חגורת העור .
" הנזירה ברנדט , " אמר צווייגמן .
" אנחנו נרים אותו ואת תורידי בבקשה את המכנסיים שלו . "
הוא זז ועמד ליד כתפי הקפטן .
" דוקטור , בבקשה . "
הנזירה אנג'לינה סימנה לו לזוז הצדה והושיבה את גופת הקפטן , ללא עזרה , בזמן שהשותפה האירית המיניאטורית שלה הסירה את המדים המלוכלכים והשליכה אותם על הרצפה .
הן חזרו על אותה הפעולה עם המכנסיים , והקפטן שכב עירום וחיוור על האלונקה .
הנזירה אנג'לינה זרקה בעדינות מגבת על אבר מינו החשוף .
" קפטן פרטוריוס המסכן . "
הנזירה ברנדט החזירה את הזרועות המיטלטלות אל האלונקה .
" לא משנה באיזה מצב הגופה , אני עדיין יודעת שזה הוא . "
לא היו סימנים מזהים .
האם היה משהו בקפטן העירום שרק הנזירה הקטנה יכלה להכיר ?
הנזירה ברנדט הרימה זרוע מתה .
" לא הייתה פעם שלא ראיתי עליו את השעון הזה .
הקפטן תמיד ענד אותו . "
" הוא אף פעם לא הוריד אותו . "
עיניו של הנסי האדימו .
" גברת פרטוריוס נתנה לו את זה ביום הולדת ארבעים .
הרצועה עשויה מעור תנין אמיתי . "
אפילו תחת שכבות רבות של לכלוך , קל היה לראות שהשעון איכותי .
שעון מזהב לא מבריק בעל רצועת עור מעוטרת בריקועים .
אלגנטי .
לא מילה שהסתדרה טוב עם הקפטן השרירי או עם בניו .
עמנואל הרים את הזרוע .
חבורות טריות ניקדו את העור בפרקי האצבעות .
קפטן פרטוריוס הרביץ למישהו בכוח רב לא מזמן .
הוא רשם את זה בקצרה בפנקסו , אחר כך סובב את הזרוע .
כמה יבלות היו מפוזרות על כף היד שהייתה גדולה כמגש .
" איזו עבודה פיזית הקפטן היה עושה ? "
" הוא אהב לתקן מנועים עם לואיס .
הם עבדו ביחד על אופנוע ישן . "
הנסי משך באפו .
" לא , " אמר עמנואל .
חלק מהיבלות היו רכות בקצה וקצת חומות כמו שלפוחיות חדשות .
היד הזאת הייתה יד של פועל שסחב והרים דברים עד יום מותו .
" אני מתכוון לעבודה פיזית קשה .
עבודה שגורמת לך להזיע . "
" לפעמים הוא היה עוזר להנריק בחווה , " אמר הנסי ברכות .
" אם היה צריך לסמן את הפרות או לשטוף אותן , הוא אהב להיות שם ולהסתכל כי הוא גדל בחווה והתגעגע לחיים ... "
שאבאללה לא אמר דבר , רק הסתכל על רצפת הבטון , אל המדים הזרוקים של הקפטן , קרועים וזנוחים .
גם אם השוטר השחור ידע את התשובה , הוא לא התכוון לגלות אותה .
עמנואל סובב בחזרה את כף היד הקרה ופסע לאחור .
אולי לבנים תהיה תשובה .
הוא כתב בפנקס " עבודה קשה , שלפוחיות על הידיים " .
הקווים השחורים לא נראו מרוחים על הדף .
הכדורים התחילו להשפיע .
צווייגמן פתח בבדיקת הגופה .
" פציעה קטלנית בראש .
נראה כמו כניסה של כדור רובה .
חבלות בכתפיים , בזרוע העליונה ובבתי שחי ... "
מהגרירה של הגופה , חשב עמנואל .
הרוצח היה צריך להחזיק חזק ולמשוך בכוח כמו פרד כדי להגיע למים .
בשביל מה לטרוח ?
למה לא לירות ולנוס אל תוך הלילה ?
צווייגמן המשיך וירד למטה , אגב מתן תשומת לב מיוחדת לכל פרט .
" פציעה אנושה בעמוד השדרה .
כנראה כניסה של כדור נוסף .
פרקי אצבעות חבולים , שלפוחיות על כפות הידיים ... "
המנתח הגרמני היה מרוכז לחלוטין במשימה , ופניו הוארו במשהו שהזכיר שביעות רצון .
מדוע , עם כל הניסיון הרב שללא ספק היה לו , הוא עבד כמוכר בחנות כולבו עלובה ?
" בואו נרחץ אותו , " אמר צווייגמן .
הנזירה אנג'לינה סחטה מים חמים ממגבת ידיים והתחילה לנגב את העור החיוור ביד מעשית , כמו כל המטפלות של התינוקות ברחבי אנגליה ובבתי האפריקאנרים בדרום אפריקה .
אחרי ארבעים ומשהו שנה נפרד הקפטן מהחיים כפי שנכנס אליהם , בידיה של אישה שחורה .
" לא , לא , לא . "
הנסי רץ קדימה , מתנשם בחוזקה .
" הקפטן לא היה מסכים לזה . "
" מסכים למה , הפל ? "
אמר עמנואל .
" שכושית תיגע בו שם למטה .
הוא היה נגד דברים כאלה . "
דממה מתוחה השתררה , צבועה בזרם הגואה והמכוער של הזמן האחרון .
האיסור על יחסי מין בין לבנים ללא-לבנים בטענה של חוסר מוסריות היה עכשיו חוק , ומפריו היו צפויים להשפלה פומבית ולעונש מאסר .
" צא החוצה לשאוף אוויר , " אמר עמנואל .
" אני אקרא לך כשאזדקק לך . "
" בבקשה .
אני רוצה לעזור , בלש . "
" עזרת .
עכשיו הגיע הזמן שתצא להפסקה .
צא החוצה לשאוף אוויר . "
" יָא . "
הנסי הלך אל היציאה בכתפיים שחוחות .
ייקח קצת זמן עד שמראה הקפטן העירום , כשהוא מחולל בידי אישה שחורה , ייעלם ממוחו .
עמנואל חיכה עד שהדלת תיסגר בטרם דיבר עם הנזירה אנג'לינה ועם צווייגמן .
שניהם התרחקו מהגופה כשהשוטר הצעיר התפרץ .
נער לבן עם מדים ותג נמצא ללא ספק בדרגה גבוהה יותר מיהודי נוכרי ומנזירה שחורה .
" תמשיכו , " אמר אגב ניסיון להתגבר על רגש מבוכה חזק .
האפריקאנרים הצביעו בשביל המפלגה הלאומית .
הפרדה בין-גזעית הייתה אמונתם של אנשים כמו קפטן פרטוריוס ובניו .
חוקר משטרה לא היה חייב להיצמד לחוקים החדשים .
רצח היה עניין נטול צבע .
" מוטב כך , " אמר צווייגמן אחרי שמלמל הוראות לנזירות והן פתחו סדין לבן והחזיקו אותו מעל גופו של הקפטן כדי להסתיר אותו .
צווייגמן שלח יד אל המדחום , היסס , אחר כך נתן בשאבאללה מבט מודאג .
" אתה יכול ללכת עכשיו , אם אתה רוצה , " אמר עמנואל לשוטר בן שבט הזולו .
" לא . "
שאבאללה לא הניע שריר .
" אני אשאר כאן איתו . "
צווייגמן נד בראשו , אחר כך המשיך במשימה הנוראית של הפקת מידע ממת .
הוא בדק את התוצאה שהראה המדחום , בחן שוב את הדוק החלבי שכיסה את עיני הקפטן , ואחר כך עבר על הגוף הנקי פעם נוספת .
" סיבת המוות היא פציעה קטלנית בראש ובעמוד השדרה , שנגרמה על ידי קליע .
הפציעה במקומות האלה מדויקת וחמורה .
אני חושב שהקורבן מצא את מותו עוד לפני שהגיע למים .
לא נכנסתי אל הריאות כדי לאשר את זה , אבל זו הדעה שלי . "
" איך אתה יודע שמצאו אותו במים ? "
עמנואל היה בטוח שהוא לא ציין את זה בפני צווייגמן .
" סחופת על בגדיו הרטובים ועל שערו .
קפטן פרטוריוס מריח כמו נהר . "
נעליו של עמנואל היו מכוסות בבוץ ובעלים נרקבים .
הוא ושאבאללה , שניהם , נראו כאילו נמשו מהנהר ואחר כך נתלו לייבוש .
" שעת המוות ? "
הוא שאל .
" קשה לומר .
המחסור בשומן גוף אצל הקפטן והמים הקרים שבהם נמצאה הגופה מקשים על החישוב .
משהו בין שמונה בערב לחצות אתמול .
זה הניחוש הכי טוב שלי . "
החנווני בעל השיער הלבן הושיט את המדחום לנזירה ברנדט והסיר מידיו את הכפפות .
מדי השוטר הגזורים נחו בערימה על הרצפה .
הכפתורים עדיין הבריקו .
" שאבאללה , הקפטן תמיד הלך לדוג עם המדים שלו ? "
" לפעמים , כשהיה מאוחר , הוא היה הולך לדוג ישר מהתחנה .
הוא לא אהב להפריע לגברת פרטוריוס אחרי ארוחת הערב . "
" או שאולי –"  צווייגמן הוריד את חלוק המנתחים הפתוח והשליך אותו על הדלפק הצדדי – " הוא פשוט אהב ללבוש את המדים . "
עמנואל דפדף לאחור בפנקס שלו והדגיש את המשפט " צווייגמן נגד הקפטן ? "
האמירה בעניין המדים הייתה די תמימה , אבל היה בה משהו ארסי .
האם פרטוריוס עשה שימוש במעמדו כדי להיטפל למוכר על עבירות קטנות ?
בכל שנה הציגה המפלגה הלאומית עשרות דרכים חדשות לעבור על החוק .
צווייגמן לא יהיה הראשון שייתפס .
" אם תסלחו לי , אני אמלא את תעודת הפטירה ואלך .
יש כאן כמות גדולה של כדורים לכאב הראש שלך . "
צווייגמן הושיט בקבוקון מלא .
" אל תיעלב , סמל , אבל אני מקווה לא לראות אותך שוב . "
" אתה יכול לחשוב על מישהו שהיה מסוגל לעשות את זה ? "
עמנואל הכניס את הכדורים לכיסו ופתח לרופא את דלת חדר המתים .
" אני היהודי הזקן שמוכר סחורה לילידים ולכושים .
אף אחד לא בא אליי לספר לי את הסודות שלו , בלש . "
" ניחוש מושכל , אולי ? "
" למיטב ידיעתי לא היו לו אויבים .
אם הרוצח הוא מישהו מהעיירה , הוא הסתיר היטב את רגשותיו . "
" אז אתה חושב שהרצח היה מתוכנן ועל רקע אישי ? "
צווייגמן הרים גבה .
" את זה אני לא יכול להגיד , מאחר שלא הייתי עד לשום ויכוח שהוביל למותו המצער של הקפטן .
זה הכול , בלש ? "
" בינתיים . "
היו מעט מאוד דברים ודאיים בשלב הראשוני של החקירה הזאת , אבל דבר אחד היה ברור :
הוא יראה את היהודי הזקן שוב , ולא כדי לקנות עדשים .
" השוטר הפל ! "
צעק עמנואל .
הנער השוטר הגיע בריצה .
" תביא את האחים פרטוריוס .
תגיד להם שאבא שלהם מוכן לבוא הביתה . "
השנה היא 1952 , המקום –  ג ´ ייקובס רסט , עיירת גבול קטנה בדרום אפריקה .
גופתו של קפטן משטרה אפריקאנר לבן , מתגלה כשהיא צפה בנהר על גבול מוזמביק .
שלושה בחורים אפריקאנרים מגודלי גוף וחמומי מוח עומדים בקרבת מקום וממתינים שצוות החוקרים יגיע מיוהנסבורג .
הנרצח הוא אביהם , קפטן וילם פרטוריוס מהמשטרה המקומית .
" צוות החוקרים " הוא הסמל , בלש עמנואל קופר שנשלח לבדו מיוהנסבורג כדי לחקור רצח של קפטן משטרה לבן .
לא רחוק מהמקום יושב שאבאללה , איש שחור בן שבט הזולו , גם הוא שוטר מקומי , חבר ילדות של הנרצח .
קופר מבין מהר מאוד כי שאבאללה הוא האדם האינטליגנטי היחיד שהוא יוכל לעבוד איתו , אבל שאבאללה יודע הרבה יותר ממה שהוא מוכן לגלות .

טפח אחרי טפח , ובעקשנות רבה , חושפים קופר , שאבאללה וצווייגמן ה"יהודי זקן " - רופא גרמני שהגיע עם אשתו לדרום אפריקה מאירופה העשנה ובחר לגור בקרב השחורים והצבעונים , את סודות הקפטן והעיירה , סודות של תשוקה ואהבה אסורה שחוצה צבעים , גזעים ומעמדות .
אבל בעולם שבו העבירות האלה הן חמורות כל כך , עמנואל לא בטוח שהוא ייצא מהחקירה הזאת בחיים .
מקום יפה למות בו , הוא לא רק רומן מתח יוצא דופן , מושך , מהיר ומפותל .
הוא גם עשיר בפרטים ובדמויות מורכבות וחצויות בנאמנותן ומספק תיאור מרתק של יחסים בין בני אדם באזור שבו המיתולוגיה של עליונות " השבט הלבן " ו"טוהר הגזע " היא השלטת .
אבל המצב בשטח מורכב ומסובך הרבה יותר והרומן הזה מספק מבט קרוב ואינטימי אל תקופה אפלה ומעיר אותה לחיים .

כששכבה בקרקעית סירת הקאנו , בתוך מים מטונפים בגובה 8 או 10 סנטימטרים ואריג גס מכסה את גופה העייף מהמסע , הרגישה האישה בתנועות המשוט הקצביות של החותרים בני ממלכת בּוֹני , אבל לא הצליחה לראות לאן הם לוקחים אותה .
שלושה ירחים נמשך מסעהּ מפנים הארץ , מרביתו עבר בתוך הקאנו השטה במורד נהרות ובביצות .
היא נמכרה כמה פעמים לאורך הדרך .
בסככה לסירות קאנו ששימשה כ"בַּרַאקוּן " , כלומר כמכלאה , הוחזקו היא ואחרים במשך כמה וכמה ימים , ושם גילתה כי חלק זה של המסע מתקרב לקצו .
עכשיו פיתלה את גופה ודחקה אותו מעל פלג גופו העליון והרטוב של שבוי נוסף השוכב לצדה , אחר כך גררה והעלתה עצמה כנגד דופן הסירה , כדי להרים ראשה ולהציץ מעבר לחרטום .
לפניהם נחה האוֹובּא קוּקוּ , הספינה מטילת האימה , שנועדה לחצות את ה"מים הגדולים " .
היא שמעה עליה באיומים החריפים ביותר שהושמעו בכפר , שם העונש החמור ביותר שניתן להעלותו על הדעת היה להימכר לאדם הלבן שייקח אותך לסיפון האוֹובּא קוּקוּ .
שוב ושוב עלתה הקאנו וירדה על הגלים המקציפים , ובכל פעם שטבל חרטומה במים , ראתה האישה את הספינה באופק , כמו אי שצורתו משונה .
כשהתקרבו , נראתה הספינה יותר כמו קופסת עץ ענקית ושלוש יתדות גבוהות מתרוממות מתוכה .
הרוח התגברה , והיא הריחה ריח מוזר אך מוכר של זיעה , מלווה בצריבה חריפה של פחד ובעקבות חמצמצים של קיא .
רעד חלף בגופה .
משמאל לקאנו ראתה שרטון חול ובלבה גמלה החלטה .
משוטי הקאנו שכשכו בעדינות במים , פעמיים , שלוש וארבע , והיא קפצה מעבר לדופן , והחלה שוחה בפראות כדי לברוח משוביה .
היא שמעה קול נתז כששניים מחותרי הקאנו קפצו אחריה .
רק פגעו במים וכבר שמעה מהומה נוספת , הביטה מעבר לכתפה וראתה אותם מושכים עצמם בחזרה אל הקאנו .
בעודה מדשדשת אל קצה שרטון החול , הבחינה בכריש אפור , גדול ועב גוף , כ-2.5 מטרים אורכו , ולו חוטם מעוגל וקהה ועיניים קטנות , חולף בריחוף לצד הקאנו בדרכו אליה .
החותרים קיללו וחבטו בכריש במשוטיהם , העלו את כלי השיט לחוף , קפצו מתוכו , דשדשו ואחר כך רצו אחריה .
לא היה לה לאן לברוח על שרטון החול והכריש מנע ממנה לחזור למים .
היא נאבקה , אך לשווא .
הגברים קשרו את מפרקי ידיה ואת רגליה בשריגים גסים והשליכו אותה בחזרה לקרקעית הקאנו .
הם חזרו לחתור ועד מהרה החלו לשיר .
כעבור זמן מה היא שמעה , תחילה במעומעם ואחר כך בבהירות מתגברת , קולות אחרים ־ קול הגלים החובטים בגוף הספינה הגדולה , ואת חריקת לוחות העץ שלה .
אחר כך נשמעו צרחות עמומות בשפה זרה .
עם כל טבילת משוט נמרצת של החותרים הלכה הספינה וגדלה והפכה מבעיתה יותר ויותר .
הריחות נעשו חריפים והקולות הרעישו ־ בכי ויללות מאזור אחד בספינה ושירה בקול חלוש ונוגה מאזור אחר ; מהומת ילדים לא נשלטת מלווה במקצב נמוך של ידיים המתופפות על עץ ; מילה או שתיים מובנות לה הסתננו והגיעו לאוזניה :
מישהו מבקש מֶני , מים , מישהו אחר מטיח קללה , פונה אל מיאבֶּקָה , הרוחות .
כשכיוונו החותרים את הסירה כך שתיצמד לדופן הספינה , היא ראתה פנים כהות , ממוסגרות בחורים הקטנים שבדופן הספינה מעל לקו המים , נועצים עיניים בדריכות .
מעליה , עשרות נשים שחורות וילדים שחורים וכמה גברים אדומי – פנים הציצו בה מעבר למעקה .
הם ראו את ניסיון הבריחה על שרטון החול .
לגברים היו פגיונות והם נבחו הוראות בקולות צרודים וצורמים .
היא הגיעה אל ספינת העבדים .
חותרי הקאנו התירו את הקשרים והדפו את האישה לעבר סולם חבלים , שעליו טיפסה יחד עם עוד חמישה – עשר שבויים מהקאנו , כולם עירומים .
כמה מהגברים טיפסו איתם , וכך עשה גם סוחר העבדים השחור שחבש כובע רקום זהב אשר ליווה אותם מסככת הסירות עד לאוֹובּא קוּקוּ .
רוב האנשים בקבוצתה , והיא בכללם , נדהמו ממה שראו , אבל שני שבויים גברים נראו שלווים במידה משונה , ואפילו דיברו עם האנשים הלבנים בשפתם .
היה זה עולם בפני עצמו , עם עצים גבוהים , מגולחי עלים וחסרי ענפים ; מכשירים מוזרים ; ומערכת חבלים שטיפסה לגובה .
חזירים , עזים ועופות הסתובבו בכל מקום על הסיפון הראשי .
לאחד הלבנים היה תוכי מקומי , לאחר היה קוף .
האוֹובּא קוּקוּ היתה כה גדולה שאפילו היתה לה אֶוובּא וַנַטָה ( סירה קטנה ) על סיפונה .
איש לבן אחר , גופו מטונף , גהר עליה , עשה לעברה תנועת זימה וניסה למשש אותה .
היא זינקה עליו , תקעה את ציפורניה בפניו ופצעה אותו כך שדימם בכמה מקומות בטרם הצליח להשתחרר ממנה , בתגובה הצליף בה שלוש פעמים בשוט קטן שנשא .
סוחר העבדים השחור התערב והדף אותה מעליו .
כששבה לעשתונותיה , סקרה את פני השבויות האחרות שעל הסיפון הראשי .
כולן היו צעירות , כמה מהן ילדות .
בכְפרהּ נחשבה לבת גיל הביניים , אבל כאן היתה אחת המבוגרות .
היא נקנתה רק משום שסוחר העבדים השחור הממולח מכר קבוצה גדולה כמקשה אחת , ולא הותיר ברירה לרב החובל אלא לקבל את הצעתו , הכול או כלום .
על הספינה היא נחשבה זקנה .
נראה שרבים מהאנשים על הסיפון מדברים בשפתה , איגְבּוֹ , אף על פי שרבים מהם דיברו אותה באופן שונה ממנה .
היא זיהתה עוד שתי קבוצות אנשים מהאזור שממנו באה , בני אפּא התמימים ובני אוֹטאם החסונים שעורם כהה יותר .
רבים מהשבויים , כך תלמד לדעת מאוחר יותר , שהו זה חודשים על הספינה .
השניים הראשונים כונו על ידי הספנים " אדם וחווה " .
שלושה או ארבעה מהם קרצפו את הסיפון ; רבים מהם נטלו ידיים .
הספנים חילקו קערות עץ קטנות לארוחת אחר הצהריים .
טבח הספינה הגיש לכמה מהם בשר ולחם , ולאחרים את הבטטות המוכרות יותר , בתוספת שמן דקלים .
על הסיפון הראשי התלקחה המולת פעילות רועשת .
איש לבן בעל עור שחור , ספן , צרח " דוֹמוֹנה ! "
( שקט ) כדי לגבור על השאון .
שני לבנים אחרים נראו כבעלי חשיבות מיוחדת למתרחש .
האיש הגדול על הסיפון היה רב החובל , שמילותיו גרמו לשאר הלבנים לנתר .
הוא והרופא עסקו בבדיקת אלה שבאו זה עתה ־ ראש , עיניים , שיניים , גפיים ובטן .
הם בחנו משפחה ־ בעל , אישה וילד ־ שעלו איתה מהקאנו לספינה .
הגבר נלקח , דמעות בעיניו , מבעד לדלת הבריקאדו אל קדמת הספינה .
מעבר לדלת החוסמת היא שמעה זעקות של גבר אחר שחטף פֶּם פֶּם , מלקות .
היא זיהתה את יללות הייסורים שלו כשפת איבּיבּיוֹ .
זמן לא רב לאחר שנבדקה נבח לעברה איש לבן , " רדי למטה !
עכשיו !
מהר ! "
ודחף אותה לעבר חור גדול ומרובע בסיפון .
אישה צעירה שעמדה בקרבת מקום חששה שהיא לא הבינה את הפקודה ולחשה בנימה של דחיפות , " גֶ'מאלה !
גֶ'יֶין גְוַואנגו ! "
כשירדה בשלבי הסולם לסיפון התחתון , תקף את נחיריה סירחון מחריד וגרם לה סחרחורת פתאומית , חולשה ובחילה .
היא זיהתה את ריחו של אַוַואווֹ , המוות .
הריח נדף משתי נשים חולות ששכבו לבדן בפינה אפלה מבלי שאיש יטפל בהן , קרוב לאָתָסָה , " אגן הצרכים " , כפי שקראו לו הלבנים .
הנשים מתו למחרת , גופותיהן הושלכו לים .
כמעט מיד סערו המים , הסתחררו והאדימו .
הכריש שעקב אחר הקאנו שלה זכה סוף סוף בארוחתו .

***


סיפורה של האישה היה מערכה אחת במה שכינה וא"ב דוּבּוֹיס , החוקר והאקטיביסט האפריקאי – אמריקאי הדגול , " הדרמה המופלאה ביותר באלף השנים האחרונות של ההיסטוריה האנושית " ־ " שינועם של עשרה מיליון בני אדם מהיופי הכהה של יבשת – האם שלהם אל האלדורדו שגילה המערב זה מקרוב .
הם הורדו אל השאול " .
האישה הזאת , שהופקעה מארץ מולדתה , הועלתה בכוח אל ספינת עבדים כדי לשנעה לעולם חדש של עבודה וניצול , שם מן הסתם תעבוד בגידול סוכר , טבק או אורז ותעשיר את בעליה .
הספר הזה עוקב אחריה , ואחרים כמותה , אל הספינות הגבוהות , אותן מכונות אירופיות מוזרות ורבות עוצמה שאיפשרו כל זאת .
הדרמה רחבת היריעה נפרשה במקומות רבים מספור ולאורך זמן רב , ובמרכזה לא עמד אדם אחד אלא מעמד חברתי שמנה מיליונים .
במהלך ארבע מאות שנה כמעט של סחר בעבדים , מסוף המאה ה-15 ועד סוף המאה ה-19 , הועמסו 12.4 מיליון נפשות על ספינות עבדים והובלו ב"מסע הביניים הימי " לצדו האחר של האוקיינוס האטלנטי , למאות נקודות מסירה הפרושות על אלפי קילומטרים .
לאורך המסע האיום מתו מתוכם 1.8 מיליון , גופותיהם הושלכו לכרישים ששחו בעקבות הספינות .
מרביתם של 10.6 המיליונים ששרדו את המסע הושלכו ללועה העקוב מדם של שיטת המטעים שהרגה בהם , ואשר בה , מנגד , הם נאבקו בכל דרך אפשרית .
ואף על פי כן , אין במספרים יוצאי הדופן הללו כדי להעביר את היקפה של הדרמה .
אנשים רבים שנשבו באפריקה מתו בעודם צועדים אזוקים בידיהם וברגליהם ( רכבות אנושיות ) לספינות העבדים , אלא שבהיעדר רישום נתונים לא ניתן לדעת את מספרם המדויק .
חוקרים מעריכים כעת כי , בכפוף לנסיבות זמן ומקום , כעשירית עד מחצית מהשבויים מתו בין הנקודה שבה נשבו לבין המקום שבו עלו לספינת העבדים .
הערכה זהירה של 15 אחוזים ־ הכוללת את אלה שמתו בשלבי המסע ובעודם מוחזקים במכלאות ובבתי חרושת על החוף ־ מרמזת על עוד 1.8 מיליון מתים באפריקה .
15 אחוזים נוספים ( או יותר , תלוי באזור ) , מיליון וחצי נפש , מתו במהלך השנה הראשונה של חיי הפרך בעולם החדש .
שלב אחר שלב ־ החל בהפקעתם ממקום מושבם באפריקה , דרך מסע הביניים הימי ועד לניצולם הראשוני באמריקה ־ מתו כ-5 מיליון גברים , נשים וילדים .
את אובדן החיים הזה ניתן לראות באופן שונה ולומר כי 14 מיליון בני אדם בקירוב שועבדו כדי שיניבו " תשואה " של 9 מיליון עובדים בעלי יכולת שרידות ארוכה יותר בצדו האחר של האוקיינוס האטלנטי .
" הדרמה המופלאה " של דוּבּוֹיס היתה למעשה טרגדיה .
" תור הזהב " של הדרמה הזאת התרחש בשנים 1700 ו-1808 , תקופה שבה הועברו יותר שבויים מבכל תקופה אחרת , כשני שלישים מהמספר הכולל .
יותר מ-40 אחוזים מתוכם , שלושה מיליון בסך הכול , נשלחו בספינות בריטיות ואמריקאיות .
התקופה ההיא , הספינות ההן , צוותיהן ושבוייהן , הם נושאיו של ספר זה .
לאורך התקופה הזאת הלך ופחת שיעור מקרי המוות בספינות , אבל מספר המתים ממשיך לעורר פלצות :
כמעט מיליון מתים בכל אתרי הסחר בעבדים , מעט פחות ממחציתם מתו תוך כדי הסחר שהגיע לנמלים בריטיים ואמריקאיים .
המספרים מקפיאי דם בעיקר משום שהאנשים שארגנו את הסחר הזה בבני אדם ידעו על שיעורי המוות ובכל זאת המשיכו בכך .
" בלאי " של בני אדם היה פשוט חלק מהעסק , עוד גורם שיש להביאו בחשבון במהלך התכנון .
הסופר האפריקאי אוֹטוֹבּה קוּגוֹאַנוֹ הוקיע גישה זו כרצח , פשוטו כמשמעו , וכמי שעבר בעצמו את מסע הביניים הימי , הקים יחד עם אחרים בשנות ה-80 של המאה ה-18 תנועה טרנס – אטלנטית לביטול הסחר בעבדים .
מהיכן הגיעו הנפשות שנלכדו בדרמה הזאת , ולאן הובלו ?
בשנים 1700-1808 , סוחרים בריטים ואמריקאים שלחו ספינות כדי לאסוף עבדים משישה אזורים עיקריים של אפריקה :
סֶנֶגמביה , סיירה לאונה /  חוף וִינדְווֹרד ( חוף השנהב ) , חוף הזהב ( גאנה ) , מפרץ בֶּנִין , מפרץ ביאפרה ומערב – מרכז אפריקה ( קונגו , אנגולה ) .
ספינות הובילו את השבויים בראש ובראשונה לאיים הבריטיים של מטעי הסוכר ( שם נקנו למעלה מ-70 אחוזים מכל העבדים , וכמעט מחציתם בג'מייקה ) , אבל מספרים ניכרים מאלה נשלחו גם אל קונים צרפתים וספרדים כתוצאה מהסכמי סחר מיוחדים שנקראו " אסיינטו " .
אחד מכל עשרה לערך נשלח ליעדים בצפון אמריקה .
מתוכם נשלח הפלח הגדול ביותר לדרום קרוליינה וג'ורג'יה , ובמספרים גדולים גם לאזור מפרץ צֶ'סאפּיק .
הדרמה נמשכה במערכה חדשה כשהשבויים ירדו מהספינות ברגליים כושלות .
על הסיפונים המתנודדים של ספינת העבדים הועלו שוב ושוב ארבע דרמות אנושיות שונות אך קשורות זו לזו , במהלך המאה ה-18 הארוכה .
כל אחת מהן היתה רבת משמעות בימי התרחשותה כמו בימינו – אנו .
המשתתפים בדרמות אלו היו רב החובל של הספינה , הצוות , הנלקחים – לעבדות בני הקבוצות האתניות השונות וכן , לקראת סוף התקופה , מתנגדים לעבדות בני מעמד הביניים וציבור הקוראים של הערים הגדולות שאליו הם פנו , הן בבריטניה והן באמריקה .
הדרמה הראשונה התרכזה ביחסים בין רב החובל של ספינת העבדים לצוותו , גברים שאסור שיהיו בעלי " אצבעות ענוגות וחוש ריח מעודן " ־ כמאמר התקופה ־ כי תחום עיסוקם היה מטונף כמעט מכל בחינה שניתן להעלות על הדעת .
רבי החובלים של ספינות העבדים היו אנשים קשוחים , שאפתנים וחרוצים שהיו ידועים במנהגם לרכז את הכוח בידיהם , במהירות שבה אחזו במגלב המלקות וביכולתם לשלוט באנשים רבים .
שליטה המבוססת על אלימות יושמה על אנשי הצוות הקשוחים של ספינות העבדים באותה מידה שהופעלה על מאות השבויים שאותם שינעו .
הטלת המרות היתה ברוטלית לעתים קרובות ורבים מהספנים הולקו עד מוות .
יתר על כן , הספנים בתעשיית העבדים זכו למנות מזון זעומות , השכר היה לרוב נמוך ושיעור התמותה גבוה ־ גבוה כמו זה של הנלקחים – לעבדות , כפי שהוכיחו חוקרים מודרנים .
את האמת הקטלנית הזאת הנציחו ספנים בחרוזים הבאים :

היזהר , הישמר
ממפרץ בנין ;
על כל אחד שיוצא
ארבעים נשארים .

רבים מתו , אחדים התעוורו , ואינספור אחרים סבלו ממומים חשוכי מרפא .
מהסיבה הזאת חלו התנגשויות חוזרות ונשנות בין רבי החובלים לאנשי הצוות , ואפילו שמותיהם יכולים לרמז על כך :
סמואל פֵּיין [ כאב ] היה רב חובל אלים של ספינת עבדים ; ארתור פיוּז [ מרעום ] היה ספן ומורד .
כיצד גייסו רבי החובלים את הספנים לתעשייה הקטלנית הזאת מלכתחילה ומה הולידו יחסים אלו בסופו של דבר ?
איך השתנו היחסים בין רב החובל לצוותו מרגע שעלו השבויים לסיפון ?
היחסים בין הספנים לעבדים ־ שהתבססו על הזנה אכזרית שנעשתה בכפייה , מלקות , אלימות אגבית מכל הסוגים ואונס נשים שנלקחו בשבי ־ היוו את הדרמה השנייה .
רב החובל השגיח על האינטראקציה הזאת , אבל הספנים הם שביצעו את פקודותיו :
להעלות את הנלקחים – לעבדות לספינה , לאפסנם תחת הסיפון , להאכילם , לאלצם להתעמל ( " לרקוד " ) , לשמור על בריאותם , ללמדם משמעת ולהענישם ־ בקיצור , להפוך אותם בהדרגה לסחורות המיועדות לשוק העבדות הבינלאומי .
הדרמה כללה גם אינספור דרכים יצירתיות להתנגדות מצד המשונעים , החל בשביתות רעב , עבור בהתאבדויות וכלה בהתקוממויות ממש , אבל גם אימוץ של יסודות מתרבות השובים , בעיקר שפה וידע טכני , למשל בנוגע לתפעול הספינה .
דרמה שלישית שהתרחשה בו – זמנית נוצרה מתוך מאבק ומתוך שיתוף פעולה בין הנלקחים – לעבדות לבין עצמם בהיותם בני מעמדות שונים , קבוצות אתניות שונות ומגדרים שונים שהושלכו יחד אל הסיפון התחתון המזוויע של ספינת העבדים .
כיצד יכלו " ערב – רב של אנשים שחורים , בני מוצאים שונים שנכבלו יחדיו " לתקשר ביניהם ?
הם מצאו דרכים להחליף מידע רב ערך על כל היבטיו של מצבם הקשה , על המקום שאליו הם נוסעים ועל הגורל הממתין להם .
בתוך השבי הברוטלי , האימה , המוות בטרם עת , עלה בידיהם להפיק מענה יצירתי שכולו חיבור לחיים :
הם פיתחו שפות חדשות , מנהגים תרבותיים חדשים , קשרים חדשים וקהילה הולכת ומתהווה של עבדים על הספינה .
הם קראו אלה לאלה " אחים לספינה " ־ הביטוי המקביל לאח או אחות , ובכך השכילו ליצור קרבת משפחה " פיקטיבית " אבל אמיתית מאוד שתחליף את מה שאבד כשנחטפו באפריקה לעבדות .
יצירתיותם ומאבקיהם הפכו אותם לכוח קולקטיבי בלתי ניתן לשבירה , ובכך טמונה מופלאותה הרבה ביותר של הדרמה הזאת .
הדרמה הרביעית והאחרונה התגלתה לא על הספינה כי אם בחברה האזרחית בבריטניה ובאמריקה , ככל שהוסיפו מתנגדי העבדות להביא זה אחר זה תיאורים מעוררי חלחלה של מסע הביניים הימי לקהל הקוראים בערים הגדולות .
דרמה זו התרכזה בדימויה של ספינת העבדים .
תומס קלרקסון ירד לרציפי הנמלים בבריסטול ובליברפול כדי לאסוף מידע על סחר העבדים .
משנודעו ברבים דעותיו נגד העבדות , הפך מוקצה בעיני סוחרי עבדים ורבי חובלים של ספינות .
הג'נטלמן הצעיר שהתחנך בקיימברידג' החל ללקט תלונות ממקור ראשון של ספנים , שרצו לפרסם את סיפורם בכתובים .
קלרקסון אסף את העדויות ועשה בהן שימוש במאבק נגד סוחרים , בעלי מטעים , בנקאים ופקידי ממשלה ־ בקיצור , כל בעל עניין שהיה מושקע בסחר בעבדים ובמוסד העבדות באופן כללי .
יסוד הצלחתה של התנועה לביטול העבדות הוא בהמחשת המציאות עבור הקהל בבריטניה ובאמריקה של משטר הטרור השליט והיעיל בספינות העבדים , אשר היה המאפיין הניכר ביותר שלהן .
" הדרמה המופלאה " הציגה מערכה אחרונה מרשימה :
התרשים של בונה ספינת העבדים " ברוקס " , שהראה 482 עבדים " דחוסים " מפוזרים בין סיפוניו של כלי השיט , סייע בסופו של דבר לתנועה לבטל את סחר העבדים .
1700 היתה מועד סמלי לתחילת הדרמה , הן בבריטניה והן באמריקה .
אף על פי שסוחרי עבדים וימאים היו מעורבים זה זמן רב בתעשייה זו , הרי ש-1700 היתה השנה שבה תועד לראשונה מסע שִעבוד שיצא מרוד איילנד , אשר תהפוך למרכז תעשיית העבדים באמריקה , ומליברפול , שתהיה למרכז הבריטי לתעשייה זו , ועד לסוף המאה תהיה למרכז הסחר ברחבי האוקיינוס האטלנטי .
בסוף מאי 1700 הפליגה מליברפול " אלייזה " , בפיקודו של רב החובל ג'ון דאן , אל יעד שלא צוין באפריקה ולאחר מכן הפליגה שוב אל ברבדוס , שם מסר רב החובל 180 עבדים .
באוגוסט פיקד ניקולס הילגרוב על " תומס אנד ג'ון " בהפלגה מניופורט , רוד איילנד , אל יעד שלא צוין באפריקה ואחר כך לברבדוס , שם פרקו הוא וצוותו מספינתם הקטנה 71 שבויים .
מאות ספינות עבדים הפליגו בעקבותיהם מנמלים אלה ואחרים במהלך מאה השנים הבאות .
על אף השינויים במספר האנשים ששונעו , והשינויים במקומות שבהם נשבו והיעדים שאליהם נשלחו , ספינת העבדים עצמה כמעט שלא השתנתה בין 1700 ו-1808 . ממדי כלי השיט של תעשיית העבדים גדלו מעט במהלך הזמן ונעשו יעילים יותר , ודרשו צוותים קטנים יותר יחסית למספר הנלקחים – לעבדות ששונעו בהם .
אין ספק שמספר כלי השיט גדל , כדי לטפל בקיבולת הרַבָּה יותר של גופים שיש לשנעם .
והתנאים נעשו בריאים יותר :
שיעור התמותה , של ימאים ושל עבדים , ירד , בעיקר בסוף המאה ה-18 . ואולם יסודות ניהולה של ספינת עבדים , החל בהשטתה ועד לאחסונו , הזנתו ואימונו הגופני של המטען האנושי , נשארו כשהיו , פחות או יותר , לאורך כל התקופה .
אם לנסח זאת אחרת , קברניט , ספן או שבוי אפריקאי שהכירו ספינת עבדים כלשהי ב-1700 , היו מוצאים את רוב הדברים בה מוכרים להם מקץ מאה שנה .
מה שנגלה לעיני כל אחד מהם בספינת העבדים היה שילוב מוזר ורב עוצמה של מכונת מלחמה , בית כלא נייד ובית חרושת .
את יכולת הלחימה של הספינה , המצוידת בתותח ובעלת כוח הרס יוצא דופן , ניתן היה להפנות נגד כלי שיט אירופיים , מבצרים ונמלים כחלק ממלחמות מהסוג המסורתי המתחוללות בין אומות , או להפנותה לטובת ־ ולפעמים לרעת ־ כלי שיט ונמלים שאינם אירופיים , לצורכי הסחר בעבדים או למען כיבושים חדשים .
גם בתוככי ספינת העבדים התחוללה מלחמה , כשאנשי הצוות ( שהפכו סוהרים ) נאבקו בעבדים ( אסירים ) , כשהראשונים מכוונים את רוביהם לעבר האחרונים שזממו לברוח או להתקומם .
הספינה היתה גם בית חרושת שבו הימאים " ייצרו " עבדים , הם הכפילו את ערכם הכלכלי בכך שהעבירו אותם משוק בצדו המזרחי של האוקיינוס האטלנטי לשוק במערבו , ובכך עזרו ליצור את כוח העבודה שהמריץ את צמיחת הכלכלה העולמית במאה ה-18 ואחריה .
באמצעות ייצור הפועלים בעבור המטעים , ייצרה ספינת – בית – החרושת גם " גזע " .
בתחילתו של המסע , רבי החובלים שכרו אנשי צוות שהיו ערב – רב של ימאים , שבהגיעם לחופי אפריקה הפכו ל"אנשים לבנים " .
בתחילתו של מסע הביניים הימי העמיסו רבי החובלים על סיפון כלי השיט שלהם אוסף אקראי של אפריקאים בני תרבויות רבות , שבהגיעם לנמל באמריקה הפכו ל"אנשים שחורים " או " גזע כושי " .
כך שינה המסע את אלה שיצאו אליו .
מלחמה , מאסר וייצור המוני של כוח עבודה וגזע , כל אלה נסמכו על הפעלת אלימות .
מקץ מסעות שיט רבים ושירות מסור לקידום הכלכלה משני צדי האוקיינוס האטלנטי , פגשה ספינת העבדים ימים סוערים .
המתנגדים לסחר העבדים עוררו תסיסה טרנס – אטלנטית נמרצת ולבסוף אילצו את ספינות העבדים לחדול מהפלגות , או לפחות ־ אחרי שחוקקו הממשלות הבריטית והאמריקאית חוקים חדשים בשנים 1807 ו-1808 בהתאמה ־ אילצו אותן לחדול מהפלגות חוקיות .
אמנם תעבורת הספינות נמשכה שנים רבות באופן בלתי חוקי , אבל אל העולם בא רגע מכריע בתולדות האנושות .
אל ביטול העבדות נוסף אירוע בעל משמעות עמוקה בזמנו , מרד העבדים בהאיטי , וחבירתם של השניים סימנה את תחילת הסוף של העבדות .

***


מעניין שרבים מהסיפורים הנוקבים ביותר בדרמה הגדולה הזאת לא סופרו מעולם וחקר ספינת העבדים גופא נזנח , וזאת על רקע שפע רב של כתיבה היסטוריונית על אודות סחר העבדים האטלנטי .
מחקרים מעולים נכתבו על מקורותיו , תקופתו , היקפו , יעדיו ורווחיו של סחר העבדים , אבל אין שום מחקר מקיף על כלי השיט שאיפשר את הסחר הזה אשר שינה את העולם .
לא קיים שום דין וחשבון על המכניזם להגירה הכפויה הגדולה ביותר בהיסטוריה , שהיתה במובנים רבים המפתח להופעתה של הגלובליזציה .
לא קיים ניתוח של הכלי שתרם ל"מהפכה המסחרית " של אירופה , לבניית שיטת המטעים והאימפריות הגלובליות , לפיתוח הקפיטליזם ולבסוף לתיעוש .
בקיצור , ספינת העבדים והקשרים החברתיים שנקשרו בה עיצבו את העולם המודרני , אבל תולדותיהם נותרו עלומים במידה רבה .
היקף המחקר על ספינות העבדים אולי מוגבל , אבל המחקר על הסחר בעבדים הוא רחב ידיים ועמוק , כאוקיינוס האטלנטי עצמו .
עם הישגיו הבולטים נמנים מחקרו של פיליפ קרטין , שהיווה ציון דרך The African Slave Trade :
A Census ( 1969 ) ; ספרו הקלאסי של ג'וזף מילר Way of Death :
Merchant Capitalism and the Angolan Slave Trade , 1730-1830 ( 1988 ) , אשר חוקר את סחר העבדים הפורטוגלי מהמאה ה-17 ועד למאה ה-19 ; חיבורו המקיף של יו תומס The Slave Trade :
The Story of the African Slave Trade , 1440-1870 ( 1999 ) ; והמיקרו – היסטוריה האלגנטית פרי עטו של רוברו הארנס על מסעה היחיד של " דיליג'נט " בשנים 1735-1734 , מצרפת אל וַיִידה שעל חוף בנין ומשם למרטיניק .
פרסום מסד הנתונים של סחר עבדים טרנס – אטלנטי , שנאסף , נערך והוער על ידי דייוויד אלטיס , סטיבן ד' בהרנדט , דייוויד ריצ'רדסון והרברט ס' קליין , מייצג הישג מחקרי יוצא דופן .
מחקרים חשובים אחרים של סחר העבדים היו יצירות ספרותיות מאת סופרים כגון טוני מוריסון , צ'רלס ג'ונסון , ברי אנסוורת , פרד ד'אגיאר , קריל פיליפס ומאנוּ הרבסטין .
החיבור שלפניכם אינו היסטוריה חדשה של סחר העבדים , אלא דבר מה צנוע יותר , דיווח שעושה שימוש בעושר המחקרי הקיים כמו בחומרים חדשים , וזאת כדי להתבונן מחדש בנושא מנקודת תצפית שונה , מתוך הסיפונים של ספינת העבדים .
אין כאן מיצוי של חקר הנושא .
טרם נכתבה היסטוריה רחבה יותר שתשווה ותקשר בין כל ספינות העבדים של כל המעצמות ששלטו בתווך האטלנטי ־ לא רק בריטניה והמושבות האמריקאיות , אלא גם פורטוגל , צרפת , הולנד , ספרד , דנמרק ושוודיה .
יש גם להפנות עוד תשומת לב לקשרים המחברים בין החברות האפריקאיות לספינת העבדים בצדו המזרחי של האוקיינוס האטלנטי , ולקשרים המחברים בין ספינת העבדים לחברות המטעים באמריקות .
יש דברים רבים עוד לחקור ב"דרמה המופלאה ביותר באלף השנים האחרונות בהיסטוריה האנושית " .
העברת המיקוד אל ספינת העבדים מגדילה את מספר השחקנים בדרמה ואת גיוונם והופכת את הדרמה עצמה , מפרולוג עד אפילוג , למורכבת יותר .
אם עד כה היו השחקניות הראשיות קבוצות קטנות אך רבות עוצמה של סוחרים , בעלי מטעים , פוליטיקאים ומתנגדים לעבדות , הרי שעתה כולל הליהוק רבי חובלים לאלפים , ימאים במאות אלפים ועבדים במיליונים .
כך מתגלה כי הנלקחים – לעבדות היו מתנגדי העבדות הראשונים , במאבקם היומיומי נגד תנאי השעבוד על הספינות , תוך שהם זוכים עם הזמן בבני ברית מבין האקטיביסטים העירוניים , קדושים מן המעמד הבינוני וחוטאים מן הפרולטריון .
שחקנים חשובים נוספים היו שליטים וסוחרים אפריקאים , כמו פועלים באנגליה ובאמריקה , שתמכו במאבק לביטול העבדות ואכן הפכו אותו לתנועת המונים מצליחה .
מדוע " היסטוריה אנושית " ?
ברי אנסוורת סיפק את אחת הסיבות לכך ברומן האפי שלו רעב קדוש .
הסוחר איש ליברפול ויליאם קֶמפ משוחח עם בנו ארסמוס על ספינת העבדים שלו , אשר ־ כך נודע לו זה עתה מחילופי איגרות ־ העמיסה על סיפונה את מטען בני האדם במערב אפריקה והפליגה לעולם החדש .

בחדר השקט , הספון עץ אלון ומכוסה שטיחים טורקיים , על מדפיו העמוסים ספרי חשבונות ואלמנכים , יקשה על השניים לצייר לעצמם תמונה נאמנה של מצב הספינה או אופי הסחר לחופי גיניאה , גם אם יחשבו לנסות ולעשות כן .
יקשה עליהם וכן יהיה זה מיותר .
כדי לתפקד ביעילות ־ לתפקד בכלל ־ עלינו לרכז את יכולותינו .
הפלגה בדמיון מזיקה לעסקים , אין בכך דינמיות .
אם מתמידים בזה , הדבר עלול לחנוק את המחשבה .
יש לנו גרפים וטבלאות ומאזנים וגילויי דעת לגבי הפילוסופיה התאגידית שיעזרו לנו להישאר עסוקים ומוגנים בתחום המופשט וינחמו אותנו בתחושה שיוזמותינו ורווחינו מותרים על פי חוק .
ויש לנו מפות .

אנסוורת מתאר את ה"אלימות שבהפשטה " שפשטה כמגפה בשדה המחקר של סחר העבדים מראשיתו .
השימוש בספרי חשבונות , אלמנכים , מאזנים , גרפים וטבלאות ־ המתודה המנחמת של הסוחר ־ כמו הפך למופשטת מציאות שיש להבינה באופן קונקרטי , מסיבות מוסריות ופוליטיות , וגרם לדה – הומניזציה שלה .
ניתוח אתנוגרפי של ספינת העבדים עוזר להדגים לא רק את האמת האכזרית שיש בדברים שמוכנה קבוצה אחת של אנשים ( או כמה קבוצות ) לעשות לקבוצות אחרות למען בצע כסף ־ או מוטב , הון ־ אלא גם מדגים איך הצליחו להסתיר , במובנים רבים ומכריעים , את המציאות ואת ההשלכות של מעשיהם , להסתירן מעצמם וגם מן הדורות הבאים .
מספרים מסוגלים לטשטש את התפשטות העינויים ומשטר הטרור , אבל באירופה , באפריקה ובאמריקה עדיין חיות חברות המושפעות מהשלכותיהם , מושפעות מהמורשת רבת הפנים של הגזע , המעמד והעבדות .
ספינת העבדים היא ספינת רפאים המשייטת בשולי התודעה המודרנית .
ובנימה אישית יותר לסיכום :
כתיבתו של הספר היתה מכאיבה ואם עשיתי צדק כלשהו עם הנושא , תהיה קריאתו מכאיבה גם כן .
אין ולא צריכה להיות שום דרך לעקוף זאת .
ביראת כבוד עצומה אני מקדיש מחקר זה לאותם שסבלו אלימות שכמעט אין להעלותה על הדעת , אימה ומוות , וזאת מתוך אמונה מוצקה שעלינו לזכור כי זוועות אלו תמיד היו , ועודן , גורם מרכזי ביצירתו של הקפיטליזם הגלובלי .

יליאם סוֹמֶרס לקתרין קארי נוֹליס :
קנט , אנגליה .
10 באפריל 1557
קתרין היקרה שלי ,
אני גוסס .
או , ליתר דיוק , נוטה למות —  יש הבדל קל , גם אם אין בו נחמה .
ההבדל הוא זה :
הגוססים אינם יכולים עוד לכתוב מכתבים , ואילו הנוטים למות יכולים לעשות כן , ואכן עושים זאת לפעמים .
יעיד על כך מכתב זה .
קתרין היקרה , אנא חסכי ממני את טענותייך כי מצבי ודאי אינו קשה כל כך .
לא ראית אותי שנים ( כמה זמן עבר מאז גלית לבזל ? ) ; לא היית מזהה אותי עכשיו .
אינני בטוח שאני מזהה את עצמי כל אימת שאני מתפתה בטיפשותי להסתכל בעצמי במראה —  מה שמוכיח שהבלותנו חיה לפחות כמספר שנות חיינו .
זוהי התכונה הראשונה שאנו רוכשים והאחרונה שנוטשת אותנו .
ואני , שהתפרנסתי למחייתי בחצר המלך מלגלוג על הבלותם של אחרים —  אני מסתכל במראה , כמו כולם .
ורואה זקן מוזר שחזותו דוחה בעליל .
אבל הייתי כבר בן עשרים וחמש כשהמלך הארי הזקן ( שהיה אז צעיר בעצמו ) קיבל אותי אל משק ביתו .
והוא מת זה עשר שנים , ועל כך אני כותב לך עכשיו .
הבה ניגש ישר לעניין .
את יודעת שמעולם לא הייתי אדם רגשני .
( נדמה לי שאת זאת אהב בי הארי יותר מכל דבר אחר , כמי שהיה בעצמו רגשני ללא תקנה . )
יש לי ירושה קטנה בשבילך .
היא מאביך .
הכרתי אותו טוב למדי , טוב אפילו ממך .
הוא היה אדם נפלא , וחסרונו מורגש מאוד היום , אפילו בקרב אויביו , כך נדמה לי .
אני חי לי בשלווה בכפר בקנט .
הוא רחוק דיו מלונדון כדי להגן עלי במידת מה מפני האשמות שווא , אך לא רחוק דיו כך שלא אשמע על האשמות שווא שטוֹפלים על אחרים .
עדיין מעלים אנשים על המוקד בסמיתפילד ; וכפי שוודאי שמעת בעצמך , קְרֶנמֶר ורִידְלי ולָאטימֶר טוּגנו אף הם .
איזו שנאה לקרנמר ודאי יקדה במרי במשך כל השנים ההן !
חשבי על הזמנים שהיא נאלצה לעמוד לידו בטקסים דתיים כאלה או אחרים ...
כמו ההטבלה של אדוארד , שם ממש הכריחו אותה לתת לו מתנות !
קרנמר היקר , איש הכנסייה הכנוע של הנרי .
אם היה אי־פעם מישהו שהיה קשה להעלות על הדעת שימות מות קדושים , הרי זה הוא .
תמיד חשבתי שלָאיש אין שום מצפון .
אני רואה שטעיתי .
האם שמעת שראשית הוא התכחש לפרוטסטנטיות שלו , בסגנון קרנמרי אופייני , ואחר כך —  הו , כמה נפלא !
—  התכחש להתכחשות שלו ?
זה היה מצחיק אילולא היה זה קטלני כל כך .
אבל אַת , ואלה שנמנים עם ...
האמונה שלך ...
חשתם בכך בשלב מוקדם , והשכלתם להיזהר ולהסתלק מאנגליה .
אשאל אותך שאלה , אף כי ברור לי היטב שלא תשיבי עליה , לא על גבי נייר , אם את מקווה אי־פעם לחזור לכאן .
עד כמה בדיוק את פרוטסטנטית ?
את יודעת שהמלך הזקן מעולם לא ראה בעצמו אדם פרוטסטנטי , אלא רק קתולי שהסתכסך עם האפיפיור וסירב להכיר בו .
תרגיל נאה , אבל להנרי היו אז מחשבות גחמניות למדי .
ואחר כך בנו אדוארד , הצדקן האדוק הקטן , היה פרוטסטנטי .
אבל לא מסוג הטיפוסים הפראיים ההם , כמו האנאבפטיסטים .
האם את נמנית עם הסוג הזה ?
אם כן , לא יהיה מקום בשבילך באנגליה .
אפילו אצל אליזבת לא תהיי רצויה , אם היא תהיה אי־פעם למלכה .
עלייך לדעת זאת , ולא לתלות תקוות בדברים שאין סיכוי שיקרו .
באחד הימים תוכלי לשוב הביתה .
אבל לא אם את אנאבפטיסטית או משהו דומה לכך .
אנגליה לעולם לא תהיה שוב קתולית .
המלכה מרי דאגה לכך , ברדיפותיה בשם האמונה האמיתית ובאובססיה הספרדית שלה .
הארי מעולם לא העניש איש אלא רק על חוסר נאמנות למלך .
מי שחתם על " שבועת הירושה " היה יכול מבחינתו להאמין במה שרצה , בתנאי שנהג בג'נטלמניות בעניין זה , ולא התרוצץ מזיע והטיף בלהט בכיוון זה או אחר .
ראשו של תומס מוֹר נערף לא מפני שהיה קתולי ( אם כי הקתולים היו רוצים שאנשים יחשבו זאת , והם כמעט מצליחים בכך ) , אלא משום שסירב לחתום על השבועה .
שאר בני ביתו עשו זאת .
אבל מור נכסף למות מות קדושים ועשה —  בגבורה ?
—  רבות כדי להשיג זאת .
הוא אילץ את המלך להרוג אותו , כפה זאת עליו פשוטו כמשמעו , וזכה בכתר השמיימי כביכול שהוא חשק בו כשם שהארי הזקן חשק באן בולין .
הארי גילה עם הזמן שמושא תשוקתו אינו ערב כפי ששיווה בנפשו .
נקווה שמור לא התפכח באותה מידה לאחר שהשיג את משאת לבו .
אני שוכח .
אל לי להתלוצץ איתך בעניינים כאלה .
גם את מאמינה במקום הזה .
המאמינים דומים כולם .
הם מבקשים לעצמם —  מה היה שם ספרו של מור ?
— " אוטופיה " .
פירוש המילה " שום־מקום " , את יודעת .
כפי שאמרתי , אני חי לי כאן בשלווה , בבית אחותי בקנט , עם אחייניתי ובעלה .
יש להם בית כפרי קטן , ואדוארד ...
אני מהסס לכתוב זאת ...
הוא קברן וסתת מצבות .
הוא חי מזה יפה .
( ממשחקי מילים כאלה חייתי אני פעם . )
אבל הוא מטפח את גנו כמו אחרים ( היו לנו ורדים נהדרים השנה ) , משחק עם ילדיו ונהנה מארוחותיו .
אין בו שמץ של דבר שמזכיר מוות ; אולי רק אדם מסוגו יכול לחיות עם משלח יד שכזה .
אם כי דומני שליצן קשור למוות באותה מידה , או שלפחות מספק את הניחוח שיכסה עליו .
באתי לכאן לפני ההכתרה של אדוארד .
למלך־הנער וליועציו האדוקים לא היה צורך בליצן חצר , ולו נשארתי שם , הייתי כמפרש רפוי שמתנפנף אין אונים ברוח .
וממילא חצרה של המלכה מרי אינה מסוג המקומות שנוהגים להתבדח בהם .
את זוכרת , קתרין , את הקיץ ההוא , כשאת ואני וכל משפחת בולין והמלך נפגשנו בהיוֶור ?
את ואחיך הנרי הובאתם לראות את סבכם וסבתכם מצד משפחת בולין .
כל כך נעים בהיוור בקיץ .
תמיד ירוק וקריר שם כל כך .
ובגנים שם פרחו תמיד ורדי המושק היפים ביותר באנגליה .
( זכור לך במקרה שם הגנן של סבך וסבתך ?
אינני רחוק עכשיו מהיוור , ואולי אוכל להיוועץ בו ...
בהנחה שהוא עדיין חי . )
וזה במרחק של יום רכיבה נעימה מלונדון .
את זוכרת איך נהג המלך לעמוד על הגבעה ההיא , הראשונה שממנה נשקפה היוור , ולתקוע בקרן הציד שלו ?
תמיד חיכית לשמוע את הצליל הזה , ואז יצאת בריצה לפוגשו .
והוא תמיד הביא לך משהו .
היית הנכדה הראשונה של בולין .
את זוכרת את דודך ג'ורג' באותו קיץ ?
הוא השתדל כל כך להיות האביר המושלם .
הוא התאמן ברכיבה בשריון מלא , בזירת לוחמה סגורה בין עצים , והתאהב בנערה הפשוטה ההיא מ"האייל הלבן " .
היא העניקה מחסדיה לכל גבר שפקד את בית המרזח חוץ מאשר לג'ורג' , כמדומני .
היא ידעה שאם תעשה כן , ייפסק זרם הסונטות שנהג לכתוב לה , שהיללו את תומתה ואת יופיה ושהיא אהבה לצחוק להן .
אמך מרי ובעלה היו שם גם הם , כמובן .
תמיד חשבתי שאמך עולה על אחותה אן ביופיה .
אבל היא היתה טיפוס אחר .
היא היתה שמש ודבש , ואחותה היתה אפלת הירח .
היינו שם כולנו בקיץ ההוא , לפני שהכול נכנס למסלול מחריד כל כך .
הגאות אכן נסוגה , והותירה את הזמן המועט ההוא כפיסת קרקע שבלטה בגאון מעל המציאות השטוחה והבוצית שסביבה .
אני מקשקש .
לא , גרוע מכך , אני נעשה רומנטי ורגשני , משהו שאני מתעב אצל אחרים ולא אסבול בעצמי .
עכשיו , אם לחזור לעניין החשוב :
הירושה .
אמרי לי איך אוכל להעבירה בבטחה לידייך דרך התעלה .
לרוע המזל , מידותיו של הדבר בלתי נוחות למדי :
הוא גדול מכדי שיהיה אפשר להסתירו בהצלחה על הגוף , וקטן מכדי שיוכל להגן על עצמו לבדו מפני הרס .
לאמיתו של דבר , גורמים שונים יכולים להמיט עליו בנקל כליה —  ים , אש , אוויר , ואפילו הזנחה .
אני מקווה שתשובתך תגיע בהקדם .
סקרנותי לדעת ממקור ראשון איך נראה הבורא ומה טיבו נופלת ללא ספק מזו שלך ושל חברייך לכת , אך חוששני שכבר בעתיד הקרוב ייפול בחלקי הכבוד להתקבל לריאיון אצל השוכן במרומים , הידוע בחיבתו לגחמנות .
שלך תמיד ,
ויל סומרס
קתרין קארי נוליס לוויליאם סומרס :
11 ביוני 1557 , בזל
ויל היקר שלי ,
אני מבקשת את סליחתך על הזמן הרב שנדרש לתשובה זו להגיע לידיך .
מעטים בימינו השליחים שמוכנים לשאת בגלוי דברים מאנגליה , אלינו היושבים כאן בגלות .
המלכה דואגת לכך .
ואולם אני בוטחת בשליח זה , ובוטחת באותה המידה בזהירות שתנקוט בהשמדת מכתב זה מיד לאחר שתקרא אותו .
צר לי לשמוע על בריאותך הרופפת .
אבל אתה , כמי שהיה ליצן החצר החביב על המלך הנרי , תמיד נטית להגזים בדבריך , ואני מתפללת לאלוהים שאין זו אלא עוד דוגמה לאמנותך .
פרנסואה ואני מתפללים לשלומך מדי ערב .
לא במיסה האלילית , שהיא נבובה ואף גרוע מכך , היא בדיחה , חיקוי עלוב ( הו , אם רק תשמע זאת המלכה ! ) , אלא בלבנו פנימה .
חיינו כאן בבזל אינם רעים כל כך .
בגדים יש לנו די הצורך לחימום גופנו , ואוכל שדי בו להזין אותנו , אך לא להשמיננו .
יותר מזה יהיה עלבון לאל , שרבים מברואיו העניים סובלים בגופם ממחסור .
אך אנו עשירים בדבר היחיד שראוי שיהיה לבני האדם —  בחירות לפעול על פי צו מצפוננו .
לכם אין עוד חירות שכזאת באנגליה .
הקתולים ודאי כבר גזלו אותה לגמרי .
אנו מתפללים מדי יום שהעריצות הזאת תוסר מכתפיכם , ושיקום משה כלשהו ויגאל אתכם משבייכם הרוחני .
אך בעניין הירושה .
אני סקרנית .
אבי מת ב־1528 , כשהייתי אך בת שש .
איזו סיבה היתה לך לחכות כמעט שלושים שנה כדי למסור אותה ?
היא ודאי לא יכולה להיות משהו נקלה או שיש בו משום בגידה .
מה שמעורר בי עוד תהייה .
דיברת על " אויביו " .
לא היו לו אויבים .
ויליאם קארי היה ידיד טוב למלך , ואיש אציל .
את זאת ידעתי לא רק מאמי , אלא גם מאחרים .
בחצר העריכו אותו מאוד , ומותו במגפה העציב רבים .
אני אסירת תודה לך על שזכרת לעשות זאת עכשיו , אך אילו קיבלתי זאת קודם לכן ...
לא , לא , אינני מאשימה אותך .
אך אז יכולתי להכיר את אבי טוב יותר , ומוקדם יותר .
טוב לו לאדם להכיר את אביו לפני שהוא עצמו נעשה לאדם מבוגר .
כן , אני זוכרת את היוור בקיץ .
ואת דודי ג'ורג' , ואותך , ואת המלך .
כילדה הוא נראה לי יפה תואר ומלאכי .
הוא ללא ספק היה בנוי לתפארת ( השטן עשה זאת ) והקרין נוכחות מסוימת , נוכחות מלכותית , הייתי אומרת .
לא כל המלכים בורכו בכך ; אדוארד מעולם לא גילה נטייה שכזאת , ואשר למלכה הנוכחית ...
צר לי לומר ששמו של הגנן אינו זכור לי .
משהו שיש בו האות ג' ?
אך אני זוכרת היטב את הגן , זה שמעבר לחפיר .
היו שם סוללות של פרחים , והגנן ( ששמו נשתכח ממני ) זרע אותם כך שתמיד פרח משהו , מאמצע חודש מרס ועד לאמצע נובמבר .
ופרח בכמויות אדירות , כך שהאחוזה הקטנה של הנרי תוכל תמיד לשפוע פרחים קטופים .
מוזר שאתה מזכיר דווקא את ורדי המושק .
הפרחים החביבים עלי היו החוטמיות , עם פעמוניהן הגדולים והכבדים .
החדשות שבישרת לי על קרנמר העציבו אותי .
הוא היה אם כן אחד משלנו , למרות הכול .
גם אני חשבתי תמיד שהוא מהטיפוסים שסרים למרותו של השליט , יהיה מי שיהיה .
אני בטוחה שהוא הגשים את פסגת שאיפותיו , וכעת ( כמאמרו של תומס מור , הטועה האומלל ) הוא " שמח וטוב לב בגן העדן " .
אולי גם מור נמצא שם , אך למרות נאמנותו השגויה , לא בזכותה .
אילו התאים את מפרשיו אל כיוון הרוח ושרד עד עכשיו , אני בטוחה שהוא היה נמנה עם השופטים שהיו מרשיעים את קרנמר .
מור היה אויב אכזר של הפורשים ; הוא אינו זוכה לכבוד מצדנו .
במותו פחתו שורות רודפינו באדם אחד .
מובן שרבים עדיין נותרו , אבל הזמן הוא ידידנו , ואנו נתגבר .
לך קשה להבין זאת , כי אתה נמנה עם הסדר הישן , והזהירות היתה תמיד סיסמתך .
אבל כפי שאמר גמליאל , הפרקליט הפרושי , על הרדיפות שהיו נתונים להן הנוצרים הראשונים :
" כי העצה או הפעולה הזאת אם מאת בני אדם היא —  אזי תופר .
אבל אם מאת אלוהים היא , לא תוכלו להפר אותה פן גם תימצאו נלחמים באלוהים ! "
זה כתוב בפרק החמישי של " מעשי השליחים " .
אם אין ברשותך עותק מתורגם של כתבי הקודש ( לפי שהמלכה , כמדומתני , ציוותה להשמידם ) , אוכל לדאוג שתקבל עותק .
לאחד מידידינו הנאמנים יש עסקים בלונדון , והוא דואג שנוכל לקבל דברים .
השליח שלי כאן ימסור לך את שמו , ונוכל להחליף את מה שבידינו .
אם כי אני בטוחה שתהיה הירושה אשר תהיה , היא ודאי אינה יכולה להיות יקרת ערך ככתבי הקודש .
לעולם אֲמָתךָ בַּמשיח ,
קתרין קארי נוליס
ויל סומרס לקתרין נוליס :
21 ביולי 1557 , קנט
קתרין המתוקה ,
לתפילותייך היתה השפעה מבריאה , כי הנה התאוששתי מעט .
אלוהים , כפי שנראה בעליל , שינה את מועד פגישתנו ודחה אותה לשעה נוחה יותר .
כידוע לך , אינני שש לפקוד את לשכותיהם לא של רופאים ולא של כמרים .
איש מהם לא התעסק בי זה ארבעים שנה ויותר , ולכך אני מייחס את העובדה שאני עדיין חי .
מעולם לא הוקז דמי , מעולם לא משחו עלי משחות עשויות מפנינים כתושות ( שהארי אהב כל כך ) , וכן מעולם לא טרחתי להתעניין בבגדיו של הכוהן הגדול המכהן .
אין בכוונתי לפגוע ברגשותייך , קתרין , אך אינני מאמין בדבר , אלא רק בכך שהכול חולף במהירות .
גם לדת אופנות משלה .
אתמול היה זה חמש מיסות ביום —  כן , הארי עשה את זה !
—  ועלייה לרגל אל גבירתנו מווֹלזינגהם .
אחר כך כתבי קודש ודרשות .
עכשיו שוב מיסות , עם שרֵפות לקינוח .
ואחרי כן , מי יודע ?
התפללי לאל ההוא מז'נווה שבראת לעצמך בדמותך שלך .
מדוע לא ?
עוצמתו רבה עכשיו .
אולי יש משהו בעבודת האל שהוא קבוע ושריר , הרבה מעבר לאופנות .
אינני יודע .
עבודתי התמקדה תמיד אך ורק בניסיון להסיט את פניהם של אנשים משינוי , מאובדן , ממוות .
להסיח את דעתם בעת שהתפאורה מתחלפת מאחורי הקלעים .
קתרין :
אל תשלחי לי שום כתבי קודש ושום תרגומים .
אינני רוצה לקבל אותם , ולא להיות מקושר אליהם בדרך כלשהי .
כלום אינך יודעת באיזו סכנה תעמידי אותי ?
וללא כל צורך .
כבר קראתי אותם ( אדרבה , הייתי מוכרח לקרוא אותם כדי שאוכל להתלוצץ עליהם עם המלך הארי בפומבי , ואף בד' אמות , ולמלא מקום בכל פעם שנבצר מקרנמר או ממלכתו האחרונה להשתתף בבילוי החביב עליו :
דיון תיאולוגי ער ) .
נשארתי נאמן לדתי ואין לי כל עניין להמירה באחרת .
הואיל וקשה ביותר להבריח את כתבי הקודש הללו , את מוזמנת להעניק לאדם אחר את גמולי מאמצייך .
אך אדבר עם האיש שלך בעניין משלוח הירושה .
עתה עלי לחדול מהמסתורין ולומר זאת בפשטות .
הדבר הוא יומן .
הוא נכתב בידי אביך .
ערכו רב ביותר , ורבים היו רוצים להשמידו .
הם יודעים על קיומו , אך עד כה הגבילו את מאמציהם לפנייה אל הדוכס מנורפוק בניסיון לברר את מוצאותיו , וכן פנו אל שרידי משפחת סימור , ואפילו אל לורד קלינטון , האלמן של בֶּסי בלאונט .
במקודם או במאוחר הם ירחרחו את דרכם אלי , כאן בקנט .
זהו , אמרתי הכול , פרט לדבר אחד :
היומן נכתב לא בידי ויליאם קארי , שנחשב לאביך , אלא בידי אביך האמיתי :
המלך .
קתרין נוליס לוויל סומרס :
30 בספטמבר 1557 , בזל
ויל ,
המלך לא היה —  ואינו !
—  אבי .
איך אתה מעז לשקר כך ולהעליב את אמי , את אבי ואותי ?
ועכשיו בכוונתך לדלות מן העבר הרחוק את כל השקרים הללו ?
ואני חשבתי שאתה ידידי !
אינני רוצה לראות את היומן .
שמור אותו לעצמך , יחד עם כל מחשבותיך המוטעות והנתעבות !
אין תמה שהמלך אהב אותך כל כך .
הייתם כאיש אחד :
נחותים ומלאי שקרים .
אתה לא תכפיש את חיי ברפש של שקרים ורמזים גסים .
ישוע אמר שעלינו לסלוח , אך גם אמר לנו לנער מכפות רגלינו את אבקן של ערים מלאות שקרנים , מחללי שם האל ודומיהם .
ובכך מנערת אני אותך מכפות רגלי .
ויל סומרס אל קתרין נוליס :
14 בנובמבר 1557 , קנט
קתרין , יקירתי ,
אנא , הימנעי מלקרוע מכתב זה לגזרים במקום לקוראו .
אינני מאשים אותך על התפרצותך .
היא היתה נפלאה .
פרדיגמה של היגיון מלא זעם , של מוסריות וכל השאר .
( יאה למלך הזקן עצמו !
הה , אילו זיכרונות העלתה בי ההתפרצות הזאת ! )
אבל עכשיו עלייך להודות :
המלך היה אביך .
אֶת זאת ידעת תמיד .
אַת מדברת על פגיעה בכבוד אביך .
האם תפגעי בכבודו של המלך בסירוב להודות במה שנכון ?
ייתכן שזו היתה הגדולה במידותיו הטובות ( כן , גבירתי , היו לו מידות טובות ) , וגם כישרונו הגדול :
להכיר תמיד בדברים כמות שהם , לא כפי שאנשים מניחים שהם .
האם לא ירשת זאת ממנו ?
או שמא את , כאחותך למחצה המלכה מרי ( גם אני מצר על קרבת הדם שלך אליה ) , עיוורת וחסרת כל יכולת לזהות אפילו את הדברים שניצבים ממש לנגד עינייך החלשות ?
אחותך למחצה האחרת , אליזבת , היא שונה , והנחתי שכזאת גם את .
הנחתי שדם בולין , בשילוב הדם של טיודור , הוא שמסביר את קיומה של יכולת מופלאה לראות את המציאות במבט צלול וחד , שאינו מרופש בשום הבלים ספרדיים כלשהם .
אך אני רואה כי טעיתי .
את משוחדת ופתיה ומלאת רתחה דתית כמו המלכה הספרדית .
המלך הארי אמנם מת אפוא .
ילדיו , שייחל להם כל כך , דאגו לכך .
קתרין נוליס לוויל סומרס :
5 בינואר 1558 , בזל
ויל ,
על עלבונותיך יש להשיב .
אתה מדבר על פגיעה בכבודו של המלך אבי .
אילו אמנם היה אבי , האם לא פגע בכבודי שלי בכך שמעולם לא הכיר בי כבתו ?
( הוא הכיר בהנרי פיצרוי , עשה אותו לדוכס מריצ'מונד —  הצאצא של הזונה ההיא בֶּסי בלאונט ! )
מדוע אם כן עלי להכיר בו או לכבד אותו ?
תחילה הוא פיתה את אמי לפני נישואיה , וכעת אתה אומר שגם הצמיח קרניים לבעלה .
הוא אינו ראוי לכבוד , אלא לבוז .
הוא היה איש רע וזרע אימה בכל אשר הלך .
את הדבר הטוב היחיד שעשה , הוא עשה רק כתוצר לוואי של מעשה רע :
תשוקתו אל דודתי , אן בולין , היא שעמדה מאחורי הקרע שיזם עם האפיפיור .
( אכן , האל השתמש למטרותיו בחוטא .
אך זה נזקף לזכותו של האל , לא של המלך . )
אני יורקת על המלך המנוח , ועל זיכרונו !
ואשר לדודניתי , הנסיכה אליזבת ( בתה של אחות אמי , ולא שום דבר אחר ) , אני מתפללת שהיא ...
לא , מסוכן מדי להעלות זאת על הכתב , בלי קשר למהימנותם של השליח או של הנמען .
לך בדרכך , ויל .
אינני רוצה עוד לקבל ממך שום מענה .
ויל סומרס לקתרין נוליס :
15 במרס 1558 , קנט
קתרין ,
אנא נהגי בי בעוד מעט אורך רוח .
ממכתבך המבולבל להפליא עלתה שאלה מהותית אחת .
השאר היה כולו רעש והמולה .
שאלת :
אילו אמנם היה אבי , האם לא פגע בכבודי שלי בכך שמעולם לא הכיר בי כבתו ?
התשובה ידועה לך :
המכשפה ההיא ( עכשיו עלי להעליבך שוב ) , אן בולין , הוציאה אותו מדעתו .
היא ניסתה להרעיל את הדוכס מריצ'מונד .
האם היית רוצה שגם בך תנסה לשלוח את ידה ?
כן , דודתך היתה מכשפה .
ואמך שונה לגמרי .
קסמיה היו כנים , ומחשבותיה והליכותיה כנות אף הן .
היא סבלה בשל כך , שעה שדודתך המכשפה פרחה .
על כנוּת משלמים תמיד ביוקר , וכידוע לך עכשיו , לאמך לא היה מצע נוח בחיים .
הוא היה ודאי מכיר בך , ואולי גם באחיך ( אם כי במקרה שלו , הוא היה בטוח פחות באבהותו ) , אילולא מנעה זאת ממנו המכשפה .
היא קינאה , קינאה מאוד בגלל אמך המתוקה , אם כי אלוהים יודע שהיא עצמה נתנה למלך די סיבות לקנא :
הערצת כל העולם לא הספיקה למכשפה , היא היתה חייבת ליהנות משירותיהם של כל הגברים בחצר .
ובכן , כפי שהיא עצמה אמרה , המלך , משלא נותרו לו עוד כיבודים ארציים בשבילה , העניק לה את כתר הקדושה המעונה .
הה !
לא כל מי שהורגים אותו הוא קדוש מעונה .
היא ביקשה לחבור אל תומס בקט ואפילו אל תומס מור , אך זה לא קרה .
היא נכשלה בניסיונה השקוף לזכות בכבוד ובתהילה שלאחר המוות .
ועתה קחי יומן זה והשלימי עם עצמך .
אם לא תוכלי , שמרי אותו ל ...
קרובתך , הנסיכה אליזבת , לזמן שבו ...
גם אני , מוטב שלא אומר יותר מזה .
הדבר מסוכן , ואפילו צווארי הזקן והחרוש קמטים אינו שש במיוחד להרגיש את החבל מתהדק סביבו .
אינני יכול לתתו בידיה כעת , אם כי , כפי שהבהרת היטב , היא הבחירה המובנת מאליה .
מרגלים שורצים סביבה , והיא נתונה למעקב תמידי .
מרי רוצה להחזיר אותה למצודה , ולדאוג שלעולם לא תצא משם .
איך הגיע לידי יומן זה ?
ובכן , כידוע לך ( או שמא לא .
מדוע עלינו תמיד להניח שלחיינו הפרטיים נודעת חשיבות כללית ושהם ידועים לכול ? )
ראה אותי הארי , המלך , לראשונה כאשר אדוני , סוחר צמר מהעיר קָאלֶה , הזדמן לחצר .
אז לא הייתי ליצן , רק צעיר ששעתו פנויה לשיטוט במסדרונות .
שיעשעתי את עצמי כמנהגי הקבוע אז , כשידי היו פנויות מהעיסוקים המעניינים יותר של מיטה או משקה :
דיברתי .
המלך שמע , והשאר , כפי שאומרים פשוטי העם , הוא היסטוריה .
( היסטוריה של מי ? )
הוא קיבל אותי לשירותו , נתן לי מצנפת ופעמונים , וקשר אותי אליו בדרכים רבות מכפי שיכולתי לשער בשעתי .
הזדקנו יחד , אך כאן עלי להעלות על הכתב ולספר מה היה טיבו של הארי הצעיר .
עין השמש , שסימאה את כולנו ...
כן , אפילו אותי , את ויל הציניקן .
היינו אחים ; וכששכב על ערש דווי בחדר המחניק ההוא בווייטהול , הייתי היחיד שהכיר אותו עוד כשהיה צעיר .
אך אני סוטה מהנושא .
דיברתי על היומן .
כשרק הגעתי אל הארי ב־1525 ( זמן מה קודם שהמכשפה הקסימה אותו ) , הוא ניהל מעין יומן שבו רשם בקווים כלליים את אירועי היום .
אחרי כן —  אחרי החרפה של קתרין האוורד , " מלכתו " החמישית —  כשהיה חולה כל כך , הוא החל לנהל יומן אישי , כדי להוליך שולל את הזמן ולהסיח את דעתו מהכאב ברגלו שייסר אותו יום יום , ומהמחלוקות הגוברות שהתגלעו סביבו .
הה , כן , בתי —  הוא אכן חש שהוא מאבד שליטה .
הוא ידע על דבר קיומן של הסיעות שהתגבשו סביבו ושרק המתינו למותו .
לפיכך הוא השתלח בכל העולם , ובסתר העלה את הדברים על הכתב .
לקראת הסוף הוא היה מסוגל רק לכתוב הערות כלליות , שאותן התכוון ( האופטימיסט הנצחי ) להרחיב בשלב מאוחר יותר .
( ואמנם , חודש אחד בלבד לפני מותו הוא ציווה לנטוע בגנו עצי פרי שיישאו את פריים רק מקץ עשר שנים לפחות .
צחוק הגורל הוא שהם פרחו בשנה שעברה , כך שמעתי , ומרי ציוותה לכרות אותם .
אם נגזר עליה להיות עקרה , כי אז חייב הגן המלכותי בהכרח לחקות את האישיות המלכותית . )
הוא לא הספיק לעשות זאת , ולא יעשה זאת לעולם .
אני שולח את היומן בזאת , יחד עם כל שאר היומנים ובצירוף הערות והסברים שלי .
היססתי אם לערוך את היומן , אך כשקראתי אותו הרגשתי כאילו אני שומע שוב את קולו של הארי , ומעולם לא נטיתי לקטוע את דבריו .
הרגלים נושנים אינם חולפים , כפי שאת רואה .
ואולם , ככל שהיטבתי להכירו , היומן גילה לי הארי לא מוכר —  מה שמוכיח , אני משער , שכולנו זרים זה לזה , אפילו לעצמנו .
אך התחלתי את כל זאת בשאלה איך הגיע היומן לרשותי .
התשובה פשוטה :
גנבתי אותו .
הם היו משמידים אותו .
הם השמידו את כל מה שהיה קשור איכשהו למלך , או לזמנים ההם :
קודם הרפורמיסטים , ואחר כך הקתולים .
הרפורמיסטים ניתצו את הזגוגיות בכל כנסייה , והקתולים , כך שמעתי , הרחיקו לכת באכזריותם , ולכן אפילו אני חושש לכתוב זאת .
סוכני המלכה הוציאו את גופתו של הארי —  אביה , עצמה ובשרה !
—  שרפו אותה , והשליכו אותה לתמזה !
הו , כמה מפלצתי !
יומן זה הוא אפוא השריד הארצי האחרון שנותר ממנו .
האם תהיי בת בלתי טבעית כמו המלכה ותשרפי גם אותו ?
אם אינך בתו ( כפי שאת טוענת ) , היי לו אם כן בת טובה מבתו האמיתית .
כמה נטול הומור כל זה .
הומור הוא אכן הדבר התרבותי ביותר שיש לנו .
הוא מחליק קצוות מחוספסים ומאפשר לשאת את כל השאר .
הארי ידע זאת .
אולי כדאי שאעסיק ליצן משלי , עתה כשאין עוד ספק שייעודי שלי כבר מוצה .
תבוא עלייך ברכת אלוהייך אפוף הסוד ,
ויל
מצורף בזה היומן .
אני חש חובה לציין :
בסי בלאונט לא היתה זונה .
פרק ראשון
אתמול שאל אותי שוטה אחד מה הזיכרון הראשון שלי , וציפה שאשקע לי שמח וטוב לב בזיכרונות הילדות הרגשניים שלי , כשם שזקנים רפי שכל אוהבים לעשות .
הוא הופתע לגמרי כשגירשתי אותו מהחדר .
אך הנזק כבר נגרם , ואת מחשבותי לא יכולתי לגרש בקלות כזאת מראשי .
מהו הזיכרון המוקדם ביותר שלי ?
יהיה אשר יהיה , נעים הוא לא .
בכך אני בטוח .
האם הוא היה מגיל שש ?
לא , אני זוכר מתי נולדה אחותי מרי , וזה היה כשהייתי בן חמש .
שמא ארבע ?
זה היה כשאחותי האחרת , אליזבת , מתה , וגם את זה , למרבה הזוועה , אני זוכר .
שלוש ?
אולי .
כן .
כשהייתי בן שלוש שמעתי בפעם הראשונה תשואות —  ואת המילים " רק בן שני " .
היום היה נאה —  יום קיץ חם ודמום .
הלכתי עם אבא לאולם וֶסטמינסטֶר כדי לקבל שם כיבודים ותארים .
הוא חזר איתי על הטקס עד ששיננתי אותו היטב :
איך לקוד קידה , מתי להשתטח על הרצפה ואיך לפרוש מהחדר בנסיגה לאחור , בפני אליו ובגבי אל הדלת .
הייתי מוכרח לעשות זאת , כי הוא היה מלך , והייתי צפוי לשהות במחיצתו .
" לעולם אינך מפנה גב אל מלך , " הוא הסביר .
" גם אם אתה פשוט אבא שלי ? "
" כן , " הוא השיב בכובד ראש .
" אני עדיין מלכך .
ואני מעניק לך היום את התואר אביר מסדר האמבט , ועליך להיות לבוש בבגדי נזיר .
ואז תיכנס שוב לאולם בגלימות טקסיות , ותוכתר בתואר הדוכס מיורק . "
הוא צחק צחוק יבש קל —  כאוושת עלים המתעופפים בחצר מרוצפת אבנים עגולות .
" זה ישתיק אותם , יוכיח להם שהטיוּדוֹרים איחדו את בית יורק !
הדוכס מיורק האמיתי יהיה בני .
שיראו זאת , כולם ! "
לפתע הוא הנמיך את קולו ודיבר בלחש .
" אתה תעשה את זה לפני כל אצילי הממלכה .
אסור לך לשגות , וגם לא לפחד . "
הבטתי בעיניו האפורות הקרות שבצבע שמי נובמבר .
" אני לא מפחד , " אמרתי , וידעתי כי דיברתי אמת .
המוני אדם באו לצפות בנו כשרכבנו לווסטמינסטר , דרך צ'יפְּסַייד .
היה לי פוני משלי , לבן , ורכבתי מיד מאחורי אבי , שהיה רכוב על סוסו הגדול והמעוטר .
אפילו ברכיבה כמעט שלא עליתי בגובהי על שורות האנשים שנפרשו משני צדנו .
ראיתי קלסתרי פנים ברורים , וראיתי גם את הבעותיהם .
הם שמחו וקראו לעברנו שוב ושוב ברכות כשעברנו על פניהם .
נהניתי מהטקס .
ילדים אינם אמורים ליהנות מטקסים , אבל אני נהניתי .
( חיבה שמעולם לא אבדה לי .
האם גם זה התחיל כאן ? )
מצא חן בעיני שכל העיניים באולם וסטמינסטר מופנות אלי בזמן שאני צועד לאורך האולם , לבדי , אל אבא .
גלימות הנזיר היו מחוספסות ומגרדות , אך לא העזתי להסגיר כל סימן לאי־נוחות .
אבא ישב על במה , בכס מלכות מגולף וכהה .
הוא נראה מרוחק ולא אנושי , מלך לכל דבר .
ניגשתי אליו , ברעד קל , והוא קם ונטל חרב ארוכה ועשה אותי אביר , חבר במסדר האמבט .
כשהרים את החרב הוא נגע בה קלות בצווארי , ואני הופתעתי להיווכח עד כמה קרה הפלדה , אפילו ביום שבעיצומו של קיץ .
אחר כך נסוגותי לאיטי אל מחוץ לאולם , והלכתי לחדר ההמתנה , שם המתין לי תומס בולין , אחד האדונים נושאי הכלים של אבא , ועזר לי להחליף את הבגדים לגלימות הטקסיות האדומות והעשירות שהוכנו במיוחד לכבוד האירוע .
משהחלפתי את בגדי , נכנסתי שוב לאולם , וחזרתי על הכול .
הוכתרתי בתואר
הדוכס מיורק .
אחר כך הייתי אמור לקבל כיבודים , וכל האצילים והבישופים היו אמורים לבוא ולחלוק לי כבוד , להכיר בי בתור האציל רם המעלה ביותר באנגליה —  אחרי המלך ואחי הבכור ארתור .
כעת מובנת לי משמעות הדבר , אך אז לא הבנתי זאת .
התואר " הדוכס מיורק " היה החביב על הטוענים לכתר , כך שכוונתו של אבא היתה לחלץ מפי אציליו שבועות אמונים , ובכך למנוע מהם להכיר בעתיד בטוענים אחרים לכתר —  שכן , בסופו של דבר , לא ייתכנו שני דוכסים מיורק .
( בדיוק כשם שלא ייתכנו שני ראשים ליוחנן המטביל , אף שהקתולים מתעקשים לסגוד לשניהם ! )
אבל אני לא הבנתי זאת .
הייתי אז רק בן שלוש שנים .
זו היתה הפעם הראשונה שעמדתי במרכזה של התרחשות כלשהי , וכמהתי לתשומת לב .
בעיני רוחי דימיתי שכל המבוגרים יתגודדו סביבי וידברו אלי .
אך לא כך היה הדבר .
ה"הכרה " לא היתה אלא מבט רגעי וחטוף בכיווני , הטיית ראש קלה .
תעיתי לגמרי ביער של רגליים ( שכן כך זה נראה לי .
בקושי הגעתי למותניו של גבר ) , שהסתדרו עד מהרה לקבוצות של שלושה , ארבעה או חמישה גברים .
הסתכלתי סביבי , חיפשתי את המלכה אמי , אך לא ראיתי אותה .
אבל היא הבטיחה לבוא ...
תרועת חצוצרות יבבנית הכריזה שהמאכלים מוגשים עתה אל השולחן הארוך שנמתח לאורך הקיר המערבי של האולם .
עליו היתה פרושה יריעת פשתן לבנה , וכל כלי ההגשה היו מזהב .
הם נצצו באור הקלוש והבליטו את צבע האוכל שבתוכם .
מגישי היין החלו להסתובב כה וכה ובידיהם כדי זהב גדולים .
כשניגשו אלי , דרשתי לקבל מעט , דבר שעורר פרצי צחוק מכל הסובבים .
המגיש היסס , אבל עמדתי על דעתי .
הוא הושיט לי גביע כסף קטן ומילא אותו ביין אדום , ואני כיליתי את המשקה כולו בגמיעה אחת .
אנשים צחקו , ודבר זה משך את תשומת לבו של אבא .
הוא נעץ בי מבט רושף , כאילו חטאתי חטא חמור .
עד מהרה נתקפתי סחרחורת , והתכסיתי זיעה בגלימות הקטיפה הכבדות שלבשתי באוויר הסגור שבאולם ההומה אדם .
רחש הקולות שמעלי היה בלתי נעים , ועדיין המלכה לא באה , ושום תשומת לב לא הופנתה לכיווני .
השתוקקתי לחזור לאֶלתַם , ולעזוב את החגיגה המשמימה הזאת .
החלטתי שאם זה טיבם של אירועים חגיגיים , אינני רוצה בהם שום חלק , וגם לא אקנא בארתור על זכותו להשתתף בהם .
ראיתי את אבא עומד במרחק מה ומשוחח עם אחד מיועציו האישיים —  הארכיבישוף מוֹרטוֹן , אם אינני טועה .
בהשפעתו המחזקת של היין ( כי בדרך כלל לא נטיתי לגשת לאבא ) החלטתי לבקש ממנו רשות לפרוש ולחזור מיד לאלתם .
יכולתי לגשת אליו ללא הפרעה לאחר שעברתי את גושי האצילים ושאר אנשי החצר המרכלים .
הודות לקוטני הגופני , איש לא ראה אותי כשהתקרבתי למלך ונעמדתי במרחק מה , בעודי חבוי למחצה בין קפלי הווילונות , וחיכיתי שיפסיק לדבר .
למלך אין מפריעים , גם אם בבנו מדובר .
כמה מילים הגיעו עד אוזני .
המלכה ...
חולה ...
האם מחלה מנעה אפוא את אמי מלבוא ?
התקרבתי וכריתי אוזן .
" אבל היא חייבת לקבור את הצער הזה , " אמר מורטון .
" ולמרות זאת , כל טוען לכתר פותח מחדש את הפצע ... "
" משום כך היה נחוץ הטקס היום .
כדי לשים קץ לכל הדוכסים מיורק המזויפים הללו .
אילו רק ראו כמה הדבר מכאיב להוד מעלתה .
כל אחד ...
היא יודעת שהם כזבנים , מעמידי פנים , ולמרות זאת היה נדמה לי שהיא מסתכלת זמן ממושך מדי בפניו של לַמבֶּרט סימְנֶל .
היא רוצה בכך , אתה מבין .
היא מצטערת שריצ'רד , אחיה , אינו בחיים . "
קולו של המלך היה נמוך ועצוב .
" משום כך היא סירבה לבוא ולראות את הנרי מקבל את תוארו .
היא לא יכלה לשאת זאת .
היא אהבה את אחיה . "
" אבל גם את בנה היא אוהבת . "
זאת היתה שאלה מחופשת להצהרה .
המלך משך בכתפיו .
" כפי שאם אמורה לאהוב את בנה . "
" ולא יותר מזה ? "
מורטון נשמע להוט עכשיו .
" אם היא אוהבת אותו , הרי זה בגלל מי שהוא מזכיר לה —  את אביה אדוארד .
הנרי דומה לו , ראית זאת . "
אבא לגם עוד לגימה מגביעו הענקי , כך שפניו היו חבויות .
" הוא ללא ספק נסיך אצילי למראה , " אמר מורטון והינהן , כך שסנטרו כמעט נגע בצווארו עטוי הפרווה .
" אני מסכים איתך בעניין מראהו .
גם אדוארד היה יפה תואר .
אתה זוכר את האישה ההיא שצעקה בכיכר השוק , ' בהן צדק , מגיעות לך עשרים לירות בעד פניך היפות' ?
אדוארד היפה .
' השמש במלוא זוהרה' הוא קרא לעצמו . "
" אף שכולנו יודעים שהשם היה צריך להיות ' המלך שבמיטתה של גברת שוֹר' , " אמר מורטון בצחקוק .
" או שמא היתה זו מיטתה של אלינור באטלֶר ? "
" איזו חשיבות יש לכך ?
הוא היה תמיד במיטתה של זו או אחרת .
אתה זוכר את הבלדה הלגלגנית ההיא על המאנפפים במיטות נאפופים ?
אליזבת ווּדְוויל היתה נבונה דיה לנצל את התאווה הזאת .
אינני רוצה לזלזל באִמהּ של המלכה , אך היא היתה מרשעת זקנה ומייגעת .
חששתי שהיא לעולם לא תמות .
ולמרות זאת , אנו משוחררים מנוכחותה זה שנתיים .
השבח לאל ! "
" אבל הנרי ...
האם הוא לא ... "
ניכר על מורטון שהוא מתעניין בחיים יותר מאשר במתים .
המלך הסתכל סביבו כדי לוודא שאיש אינו מאזין .
נצמדתי עוד יותר אל קפל הווילון , והתפללתי להיהפך לרואה ואינו נראה .
" רק בן שני .
נתפלל לאלוהים שלעולם לא יהיה בו צורך .
אם יהיה אי־פעם מלך , " —  הוא השתתק , ואז הנמיך את קולו ללחישה כשאמר את הדברים שאין לאומרם — " בית טיודור לא יחזיק מעמד , בדיוק כשם שבית יורק לא שרד אחרי אדוארד .
הוא היה חייל אמיץ ויפה תואר —  אני מודה —  אך טיפש ביסודו וחסר רגישות .
והנרי כמוהו .
אנגליה יכולה לשרוד אדוארד אחד , אך לא שניים . "
" זה לעולם לא יגיע לידי כך , " אמר מורטון ללא היסוס .
" יש לנו את ארתור , והוא יהיה מלך נפלא .
סימני הגדוּלה ניכרים עליו כבר עכשיו .
משכיל כל כך .
ממלכתי כל כך .
חכם כל כך —  הרבה מעבר לשמונה שנות חייו . "
" ארתור השני , " מילמל אבא בעיניים חולמניות .
" כן , זה יהיה יום גדול .
והנרי , אולי , יהיה באחד הימים הארכיבישוף מקנטרבֶּרי .
כן , הכנסייה היא מקום טוב בשבילו .
אם כי שבועת הפרישוּת עלולה להרגיז אותו במקצת .
האם גם אותך היא מרגיזה , מורטון ? "
הוא חייך בקרירות , כמי שמאשר את שותפותו לפשע .
למורטון היו ממזרים לרוב .
" הוד מעלתך ... "
מורטון הפך את פניו בצניעות מעושה , וכמעט ראה אותי .
לבי הלם .
התחפרתי עוד יותר בתוך הווילון .
הבנתי שאסור להם לדעת שאני בקרבת מקום וששמעתי את דבריהם .
רציתי לבכות —  ואמנם חשתי שדמעות מפלסות את דרכן אל תוך עיני —  אבל הייתי חסר רגישות מכדי לבכות .
כך אמר המלך .
במקום זאת , לאחר שחדלתי לרעוד וגירשתי כל רמז לדמעות , נטשתי את מקום מחבואי ויצאתי אל בין האצילים המקובצים יחד , ודיברתי בעוז רוח עם כל מי שנקרה בדרכי .
על כך הרבו אחר כך לדבר .
v
אך אל לי להיות צבוע .
לפעמים היה טוב להיות נסיך .
לא במובן החומרי , כפי שאנשים מניחים .
בניהם של האצילים חיו במותרות גדולים מאלה שלנו .
אנחנו היינו התחתית שבסולם ה"חסכנות " של המלך , והתגוררנו וישנו במגורים ספרטניים , כחיילים נאמנים .
נכון , גרנו בארמונות , והמילה מעלה בדמיון תמונות של מותרות ושל יופי —  שאותם עלי לזקוף במידת מה לזכותי , כי עמלתי קשות כדי להוציאם אל הפועל , בימי מלכותי שלי —  אך בתקופת ילדותי היה המצב שונה .
הארמונות היו שרידים מתקופה קדומה יותר —  רומנטיים , אולי , ורוויי היסטוריה ( כאן נרצחו בניו של אדוארד ; כאן ויתר ריצ'רד השני על כתרו ) , אך בהחלט בלתי נוחים :
חשוכים וקרים .
וכן לא היו אלה חיים הרפתקניים במיוחד .
אבא לא הרבה לנסוע , וכשעשה זאת , הוא השאיר אותי בבית .
עשר השנים הראשונות של חיי עברו עלי כמעט כולן בגבולות ארמון אלתם .
כל הצצה אל מעבר לתחומי הארמון היתה , מכל בחינה ומובן , אסורה .
למראית עין נועד הדבר להגנתנו .
אך למעשה היתה זו דרך לבודד אותנו .
שום נזיר לא חי חיי צניעות , הגבלות ושיממון כפי שהיו חיי בעשר השנים ההן .
וזה היה אך הולם , מפני שאבא היה נחוש בדעתו שכשאגדל אהיה כומר .
ארתור יהיה מלך .
ואני , הבן השני , מוכרח להיות איש כנסייה ולהקדיש את מרצי לשירות האל , ולא לתפוס בכוח את כיסאו של אחי .
וכך , מגיל ארבע , קיבלתי הכשרה דתית משורה של כמרים נוגי עיניים .
אך למרות זאת , היה טוב להיות נסיך .
זה היה טוב מסיבות חמקניות שאני כמעט מתקשה להעלות על הכתב .
זה היה טוב בגלל ההיסטוריה שבדבר , אם תרצו .
להיות נסיך זה להיות ...
מיוחד .
לדעת , כשקראת את סיפורו של אדוארד המוודה או של ריצ'רד לב־הארי , שיש לך קשר דם מיסטי אליהם .
זה הכול .
אך זה הספיק .
זה הספיק לי כששיננתי תפילות לטיניות לאינספור .
דם של מלכים זרם בעורקי !
נכון , הוא היה חבוי מתחת לבגדים הדהויים , והיה ברור שלעולם לא יעבור אל צאצאי , אך בכל זאת הוא היה שם —  אש שיכולתי להתחמם לאורה .

כאנשים רבים בעולם , הכרתי את נלסון מנדלה מרחוק , בזמן שהיה כלוא ברוֹבֶּן איילנד .
בעיני רבים מאיתנו הוא היה הרבה יותר מאדם —  הוא היה סמלו של המאבק למען צדק , שוויון וכבוד , בדרום אפריקה ובעולם כולו .
הקורבן העצום שהקריב היה בבחינת קול קורא לאנשים ברחבי העולם לעשות כמיטב יכולתם לטובת המין האנושי .
בדרכי המוגבלת , הייתי אחד האנשים שניסו להיענות לקריאתו .
בפעם הראשונה השתתפתי בפעילות בזמן לימודַי במכללה , כשהצטרפתי למסע הציבורי למען הטלת חרם כלכלי על דרום אפריקה במאמץ לשים קץ לאפרטהייד .
אי-אפשר להשוות כלל את המכשולים האישיים שניצבו בפנַי בצעירותי למה שחוו יום-יום קורבנות האפרטהייד , ואני יכול רק לנסות לשער מה רב היה אומץ הלב שנדרש ממנדלה כדי לחיות בתא כלאו שנים רבות וארוכות .
אבל המופת שהציב עזר לי להתעורר ולהיפתח לעולם הרחב , ולמחויבות המוטלת על כולנו להתגייס למען מטרות צודקות .
באמצעות בחירותיו המחיש מנדלה שאיננו חייבים לקבל את העולם כמות שהוא —  שיש ביכולתנו ליטול חלק בניסיון לעשותו טוב יותר .
במהלך השנים הוספתי לעקוב אחר נלסון מנדלה ברגשות הערצה וענווה , שנבעו מהתחושה שהתגלמה בחייו כי הכול אפשרי , וחשתי יראת כבוד לנוכח ההקרבה שנדרשה לשם הגשמת חלומו —  צדק ושוויון .
ואכן , סיפור חייו עומד בניגוד גמור לציניות ולייאוש המכבידים על עולמנו .
אסיר שהיה לאדם חופשי , לוחם חופש שהיה לדובר נלהב למען פיוס , מנהיג מפלגה שהיה לנשיא המקדם את הדמוקרטיה והפיתוח .
גם כשאינו נושא עוד במשרה רשמית , מוסיף מנדלה לפעול למען שוויון , מתן הזדמנויות וכבוד אנושי .
הוא שינה את ארצו ואת העולם במידה כזאת , שקשה לדמיין את ההיסטוריה של העשורים האחרונים בלעדיו .
מעט יותר מעשרים שנה לאחר שעברתי את טבילת האש הראשונה בחיי הפוליטיים ובתנועה למען החרם הכלכלי , בהיותי תלמיד מכללה בקליפורניה , מצאתי את עצמי ניצב במה שהיה בעבר תא כלאו של מנדלה ברובן איילנד .
זה עתה נבחרתי לסנט של ארצות הברית .
בזמן שחלף , הוסב הכלא לאתר המנציח את הקורבן שהקריבו רבים מספור למען שינוי פניה של דרום אפריקה בדרכי שלום .
כשעמדתי בתא ההוא , ניסיתי לחזור במחשבותי לימים שבהם עדיין היה הנשיא מנדלה אסיר 466/64 —  ימים שבהם לא היתה כל ודאות שינצח במאבקו .
ניסיתי לדמיין את מנדלה —  הדמות האגדית ששינתה את מהלך ההיסטוריה —  כאדם בשר ודם שהקריב קורבן עצום למען השינוי הזה .
" שיחות עם עצמי " מציע לכולנו הזדמנות יוצאת מן הכלל להתרשם מדמותו של מנדלה האדם .
באמצעות יומנים , מכתבים , נאומים , ראיונות ומסמכים שונים שנאספו במהלך שנים רבות , מאפשר לנו הספר להעיף מבט על חייו של מנדלה —  משגרת היומיום שעזרה לו להתמודד עם החיים בכלא , ועד ההחלטות שקיבל כנשיא .
כאן אנו פוגשים בו כאיש רוח וכפוליטיקאי , כאיש משפחה וכחבר , כאיש חזון וכמנהיג פרגמטי .
מנדלה העניק לאוטוביוגרפיה שלו את השם " מסע ארוך לחופש " *  וכעת הספר שלפנינו עוזר לנו לשחזר את הצעדים הרבים —  וגם את המעקפים —  שעשה מנדלה במסעו .
באמצעות הדיוקן השלם הזה מזכיר לנו נלסון מנדלה כי הוא אינו אדם מושלם .
כמו לכולנו , גם לו יש חולשות .
אבל דווקא בהיעדר השלֵמות טמונה השראה לכל אחד ואחת מאיתנו .
שהרי אם נודה על האמת , כולנו ניצבים בפני מאבקים גדולים וקטנים , אישיים ופוליטיים —  הצורך להתגבר על הפחד והספק , לדבוק במאמצינו גם כאשר תוצאת המאבק אינה ודאית , לסלוח לזולת ולאתגר את עצמנו .
הסיפור הנפרש בדפי הספר הזה —  הסיפור שמגוללים חייו של מנדלה —  אינו סיפור על אנשים חפים מטעויות או על ניצחון ידוע מראש .
זהו סיפורו של אדם שהיה מוכן לסכן את חייו למען הדברים שהאמין בהם , ושהשקיע מאמצים בלתי נלאים כדי לחיות בדרך שתעשה את העולם למקום טוב יותר .
בסופו של דבר , זהו בדיוק המסר של מנדלה לכל אחד ואחת מאיתנו .
כולנו עוברים ימים שבהם נראה השינוי קשה לביצוע —  ימים שבהם ההתנגדות שמולנו והחולשות שבתוכנו עשויות להסיט אותנו אל הדרך הקלה , זאת הנמנעת מאחריות וממחויבות הדדית .
גם על מנדלה עברו ימים כאלה .
אבל גם כאשר חדר רק אור שמש מועט לתא כלאו ברובן איילנד , הוא הצליח לראות עתיד טוב יותר —  עתיד שראוי להקריב למענו .
גם כאשר ניצב בפני הפיתוי לבקש נקמה , הוסיף לראות את הצורך בפיוס ואת ניצחון העקרונות על הכוח .
גם לאחר שהרוויח ביושר את הזכות לנוח מעמלו , הוסיף לנסות —  והוא עדיין מנסה —  לעורר השראה באחיו ואחיותיו בני האדם כדי שיפעלו למען הכלל .
בטרם נבחרתי לנשיא ארצות הברית , נפלה בחלקי הזכות הגדולה לפגוש את מנדלה , ומאז נכנסתי לתפקיד אני משוחח איתו מדי פעם בטלפון .
השיחות קצרות בדרך כלל —  הוא מצוי בסתיו חייו , ואני מתמודד עם לוח זמנים עמוס כמתחייב מתפקידי .
אבל באותן שיחות יש תמיד רגעים שבהם טוב הלב , הנדיבות והחוכמה של האיש שבים ומפציעים .
אלה הם הרגעים שבהם אני שב ונזכר שמאחורי התמורות ההיסטוריות חי אדם שהעדיף את התקווה על הפחד —  את הקִדמה על כלא העבר .
כל אלה מיטיבים להמחיש שאף שהיה לאגדה , כשמכירים את נלסון מנדלה —  האדם —  רוחשים לו כבוד ביתר שאת .
הנשיא ברק אובמה

לפחות פעם ביום הוא מקיש בגוגל את שמה של אמו המתה ומחפש תוצאות חדשות .
כשהשם מופיע על המסך , הוא מתמלא לרגע תקווה , כאילו הציפייה לתוצאה חדשה כמוה כציפייה לתנועה קלה מצדו של המת , שינוי במאזן שבין עולם החיים ועולם המתים .
לפעמים הוא תוהה מדוע נזכר בה דווקא ברגעי השפל של חייו ולא באותם רגעים משכרים שהיו , וכנראה כבר לא יחזרו , כשנדמָה לו שהוא והעולם מאחדים מבט והעולם בוחן סוף־סוף את דמותו ואת הישגיו מבעד לעיניים שלו .
דמותה של אמו לא הופיעה לנגד עיניו ברגעים האלה , ובמקומה עלו בזיכרון דמויות אחרות :
ילדים מהיסודי או מהשכונה , נערות מבית הספר התיכון , החברה הראשונה שלו בכיתה ד' , ועוד ערב רב של פרצופים .
לפעמים , כשאמרו לו " הלוואי שאמא שלך היתה רואה אותך " ועוד הבלים שכאלה , הוא היה מתאמץ להעלות בעיני רוחו את פניה הנוהרות בשעה שהוא חוגג ניצחון , אך הפנים שנשלפו היו צמודות תמיד לאירוע מסוים בעבר , לחדר השינה בבית ילדותו .
מעולם לא הצליח לגרום לדמיונו להעתיק את פניה מן הזמן שהיתה לזמן שבו היא איננה .
ייתכן שבעומק לבו האמין שיש במעשה משהו מתפנק ומביש , מגייס את המתה רק כדי לקלס את הפסגות שכבש .
במרוצת הזמן הבין שאולי הדברים פשוטים משנדמה לו , שכן כל הרהור על אמו כשבת צחוק מתרחבת על פניה השאיר אותו מכווץ מאימה , כאילו רק ברגע הזה הכיר באמת במותה .
ואולי אין זו מסקנה מספקת , אולי בדיוק ברגע הזה הוא מכיר בחייה ובו בזמן מכיר במותה , וכששתי ההכרות הללו מצטלבות , תודעתו מדובבת את המוות :
כי אין מבינים מוות ממוות ואין מבינים מוות מחיים , מבינים מוות מרגע שהאחד לכוד באחר .
אולי מפני שאמו פחדה כל כך מהמוות ודיברה על הפרחים שיניח על קברה כשיתחנן למחילה על מעשיו הרעים , אולי בגלל זה , עוד בילדותו בכל פעם שעלתה בת צחוק על פניה , קיווה שמצאה מחסה מטלפי המוות החג סביבה .
היו שאמרו שלא באמת פחדה מהמוות , שהאמינה שתחיה יותר מכולם ושכל הדיבורים הללו היו כעין חיסון מפני שאננות שעונשה כבד , ולילה אחד אמר לו אביו בלגלוג שאולי בדיבורי המוות שלה , החוזרים ונשנים ואין הפוגה , ביקשה לשעמם את המוות עד שיסתלק לו ויחפש אנשים מעניינים יותר להמית .
משונה היה שפניה של אמו לא הופיעו לנגד עיניו כשהתחוורה לכולם החרפה שהטיל על שמו ועל שם משפחתו .
אם ברגעיו הגדולים היתה אמו קיימת־לא־קיימת , בשעת נפילתו היתה היעדרותה סופית ומוחלטת .
נראה שעצם הרעיון שהיא תהיה בעולם בימים כאלה היה מבעית מכדי להצטייר בדמיון .
השנים חולפות , והוא לא רואה סיבה שמשהו ישתנה בזמן הקרוב .
העולם לא זקוק לשירותיו ולא רוצה להיזכר בו , ואילו הוא לא דחוף לו להזכיר למישהו שהוא עדיין כאן .
בהחלט ייתכן שהוא לא עשוי מהחומרים שנדמה היה לו שהוא עשוי מהם .
קל היה לו להאמין בכוחו ובחוסנו בשעה שנסק מעלה , והוא האמין בהם גם כשניצב מול מהמורות , ואפילו כשחש שהוא מחליק מטה עדיין ראה את קו האופק —  שם השמים בוהקים בכחול עז —  ובָטח בכוחו להשיב את הדברים לקדמותם .
אבל היה רגע שהעולם סגר עליו , ואף אם קו האופק העניק לאחרים אשליה של מרחב נטול סוף והוא לכאורה עדיין סבב ברחובות כמו כולם , למעשה כבר נגזרה עליו גלות , ולא היה אפשר להתנחם באפשרויות הצפונות שם .
אז התנדפו כל התכונות שהתפאר בהן בהרהורי לבו והתמלא שביעות רצון כשאחרים הציגו ראיות לקיומן , ונשאר בו רק רצון עז להזדער ולהתחבא במקום שאיש לא יחפש אותו בו , איש לא ידרוש דין וחשבון , מקום שפשוט יהיה בו עד שבתודעת מכריו לא תישאר ממנו אלא צללית מתפוגגת .
אנשים נהגו לדבר בשבחי עקביותו , והמחמאה תמיד הצחיקה אותו :
אין שום דבר עקבי בבני אדם , יום אחד הם שואפים לעמוד לבד בפסגת עולמם ושום דבר אחר לא נחשב בעיניהם , ולמחרת , בעקבות אירוע כזה או אחר , הם יוצאים לרחוב ושאיפתם היחידה היא שיניחו להם להביט בעוברים ושבים וליהנות מתכול השמים , ומראות היום־יום הרגילים ביותר נראים להם לפתע כפלאים שזכות נפלה בחלקם להיות עדים להם .
והרי כל אדם מכיר היטב את הנטייה הזו , ולכן תמיד יראה אנשים אחרים כעקביים ממנו , ואם יציינו לפניו את עקביותו שלו ויציגו ראיות כאלה ואחרות , אולי יסכים שרוב הזמן אכן גילה עקביות , אך יתעקש שזהו רק חלק מזערי מכל שרצה לעשות , עשה בחלומותיו , מכל תשוקה שהרטיטה אותו , מכל הזיכרונות שתקפו אותו והציגו לפניו את האיש שרצה להיות , מכל הימים שבהם תיעב את חייו ובלי שום רצון , כבובה ממוכנת , גילה עקביות במעשיו .
לעתים נדירות הוא נתקל ברחוב באנשים שהכיר בעבר , וכשהם מביטים בו הוא יודע שהם מתעבים אותו וגם חומלים עליו .
אפשר להבין את התיעוב כלפי מעשיו או כלפי הפרשנות שנתן להם העולם , אף על פי שלא מעטים מהם עשו מעשים כאלה בדיוק , ולכן מן הסתם הם גם רואים בו שוטה ששילם מחיר עבור החטאים שלהם .
ואולם החמלה היא שמסקרנת אותו —  הם רואים מולם אדם מבוזה שנפלט מהחברה בגיל צעיר למדי ויושב עכשיו מר נפש בביתו , ואילו הוא רואה אדם שיכול לעשות ככל העולה על רוחו , שאינו מכלה את חייו בתשלום חובות בלתי נגמרים , אדם שהניחו לו פשוט להיות .
שיעור אחד שלמד מאביו עזר לו בימים האלה :
חמוֹק ככל האפשר , כמו מהמוני מחטים שמוצפנות בחול המשתרע לפניך , מהמסקנה שקוּפּחת .
היו שנים שראה בהשקפה הזו מעלה הקשורה באופיו של אביו , פיכחון שנחבא מאחורי המחוות הגדולות של אדם המבין כי כוחות אדירים ביקום אינם מתכנסים לישיבות בהולות כדי לטכס עצה איך להיפרע מאחד , אלברט מנסור .
אביו הרי אמר לא פעם שבני אדם נוטים להבליט אי־צדק שנגרם להם הרבה יותר מִטובה שנפלה בחלקם שלא בצדק , וכיוון שכאלה אנחנו ואחרים כבר לא נהיה , לא לנו לשפוט מתי קופחנו באמת .
אחר כך הבין שאביו היה מסוג האנשים שנתקפים שיתוק כשהם מגלים שקופחו ונכשלו אף על פי שנקטו את כל האמצעים הדרושים להצליח ; ערפל יורד אז על תוכניותיהם ומרושש אותן מציפיות ומתקוות , ובלעדיהן הרי אין טעם .
מובן שלא כל האנשים הם כאלה , אחרים דווקא ההכרה בעוול שנעשה להם מחזקת את נחישותם לכבוש פסגות גבוהות עוד יותר , אבל אביו בחר לגייס את כל כוחותיו כדי לשכנע את עצמו שלא נגרם לו עוול , להפך , התמזל מזלו שלא היה גרוע יותר .
מובן שלפעמים מחצה גם את גבריאל תחושה של עלבון וקיפוח , וברגעים האלה ברור היה שנעשה לו אי־ צדק משווע , ואז היה מפטיר לעצמו :
" מספיק עם השקרים האלה , הגיע הזמן לראות את הדברים כהווייתם , " אבל בחלוף כמה ימים של רביצה באפס מעשה , לכוד בתוך ייסורי נפש שאין מהם מוצא , היו הדברים מתארגנים מחדש בתודעתו —  לא מזל ולא קיפוח , משהו באמצע , קורה להרבה אנשים טובים .

■ ■ ■


בלילה חלם על התור המתפתל בקומת הקרקע של בית הספר היסודי , " הגיהינום " נהגו לקרוא למסדרון בגלל החושך ששרר שם גם בימים הבהירים ביותר ומפני שקרו שם דברים רעים לילדים קטנים .
הפעם חלף בילדים רטט של ציפייה :
בחלון של " שחק ולמד " , היכן שמכרו עפרונות ומחדדים וקלמרים ומחברות שריח עץ נודף מהן , החלו למכור לחמניות מרוחות בחלווה .
הוא התעורר מהחלום ובלשונו עדיין עמד אותו טעם —  לא של החלווה הדביקה , אלא של הרִגשה לקראת שינוי בעולם הילדים שפורע את הסדרים המוכרים וחבוי בו כל שצפוי להם .
הוא שכב במיטה פשוט איברים ובאותו פרפור אחרון בין שינה לערות חש בכל איבריו את הרטט המלהיב מהגיהינום , ובו בזמן ידע שעוד רגע הוא ייזרק החוצה .
כשקם מהמיטה חש כלפי זיכרון הגיהינום את שחש בנערותו כלפי הבלונדיניות בעלות השדיים המושלמים והפטמות הוורודות מחוברות הפלייבוי רגע אחרי שגמר לאונן —  פתאום אינך מבין איך בדבר הזה היה הכוח להסעירך כל כך .
הוא עמד לצד המיטה ועלו באפו ריחות הסדינים המיוזעים והעוף הצלוי מהמעדנייה הסמוכה לחלון חדר השינה :
גם כשהוא סוגר את החלון ריח העוף ממלא את החדר .
עליו להתלבש , הרי היום איננו יום ככל הימים , בעוד שעתיים יש לו פגישה .
בעצם , מלבד מפגשים עם ילדיו , נועה ויואל , זו הפגישה הראשונה שלו זה חודשים .
אין סיבה מיוחדת לפגישה , אפשר לומר שהוא עושה טובה לחבר —  ואחר כך אויב —  מהעבר הרחוק .
הורביץ צלצל אליו והשאיר הודעה ובה ביקש שיפגוש את הבת שלו , ליאורי , הוא זוכר אותה הרי , היא עושה סרטים דוקומנטריים ונושא הסרט שהיא עובדת עליו עשוי
לעניין את גבריאל , " מעין מבט שונה על האירועים , " אמר הורביץ וברור היה שבכוונה הוא מערפל את הדברים .
הוא לא היה חייב כלום להורביץ , הם דיברו רק פעם אחת בשני העשורים האחרונים , כשהורביץ התקשר להביע צער על הצרות שגבריאל נקלע אליהן והודיע שמבחינתו אין עוד סיבה לאיבה ביניהם .
בהודעה רמז הורביץ שהוא לא מבקש טובה , אלא פשוט סבור שהסרט יעניין אותו .
כעבור יומיים התקשרה ליאור , ובקול מתוק אמרה שהיא מבינה שהורביץ ) לא " אבא " ( דיבר אתו , והיא כמובן זוכרת אותו היטב , ובעיקר זוכרת את הנאום הנהדר שנשא בכנס ההוא על החוף , היא היתה אז בת שבע , אבל דבריו הפעימו אותה כל כך .
כעבור שבוע , כשישב מול מסך המחשב —  שוב חיפש נשים ילידות 1925 שלמדו בבית הספר " אוולינה דה רוטשילד " בירושלים ועדיין לא מתו —  הרים בהיסח דעת את שפופרת הטלפון והקשיב בפעם הרביעית להודעה של ליאור , ואף על פי שברור היה שהמחמאות שהרעיפה עליו נועדו לעודד אותו להיפגש אתה , הוא צלצל אליה , והשיחה היתה קצרה ומנומסת ומשפטיו נשמעו באוזניו מעושים , לפעמים לא קשורים כלל לשאלותיה .
לבסוף הזמין אותה לביתו בעוד חודש .
ליאור אמרה שהעניין דחוף למדי ושהיא תעריך את נכונותו להיפגש קודם , והוא השיב —  והתאמץ להיזכר בפעם האחרונה שמישהו , מלבד ילדיו , ביקר בדירתו —  שהוא עוד יותר יעריך את נכונותה להיפגש בעוד חודש .
היא לבשה שמלה כחולה מנוקדת בשחור , ששוליה נפלו סביב סנדלי עקב שחורים , פניה אופרו קלות והמייק אפ שמרחה על מצחה מעל לעיניה הירוקות לא הסתיר את הפצעונים שם .
איזו ציפייה קרנה מבת הצחוק המאופקת , ששיוותה לפנים הצנומות מראה עגלגל וחביב .
שערה הסתור התפתל בשובבות מדודה במורד הצוואר , ובין הקווצות השחורות נצצה שרשרת כסף דקה .
הוא קידם את פניה בחיוך רחב שליטש כל הבוקר מול המראה —  לפחות קיווה שהצליח להעלותו על פניו —  והם לחצו ידיים .
עורה הרך היה קריר מעט , אולי בגלל הצינה שבחוץ .
מתי בפעם האחרונה לחץ ידיים עם מישהו ?
עלה בו איזה זיכרון מעורפל של יד מגוידת של שכן שתפסה את ידו כאשר זה הודיע שהם עוזבים את הבניין , אבל הוא לא מוכן להישבע שהדבר קרה .
הוא הושיב אותה על הספה האפורה שנערמו עליה כריות כחולות ואדומות והציע לה תה .
היא סירבה וביקשה מים , קולה היה עמוק ושונה מן הקול המתקתק שזכר מהטלפון .
כשניגש למטבח חלף משב חם בכל גופו והוא נתקף סחרחורת קלה .
הוא השתהה מול המקרר , נהנה מהקרבה לאוויר הקר שמצנן את גופו , עד שהבין שאינו יכול להתעכב שם עוד , ובאי־רצון הסתובב וחזר לסלון והניח את כוס המים על השולחן השחור לפניה .
לרגע עלה באפו ניחוח הווניל של קרם הגוף שלה ואולי של שערה , והוא נסוג לאחור והתיישב על כיסא שגובהו כגובה הספה .
היא התרווחה על הספה ואמרה שאביה דורש בשלומו , והוא הודה לה ובשני משפטים הילל את הורביץ , ודווקא השימוש במחמאות מופרזות שנועד להלעיג על מישהו —  סגנון שאפיין אותו ואת שותפיו בעבר —  פוגג בו את המתח , כאילו ניגן כמה אקורדים מנעימה שהיטיב לנגן בעבר וגילה שהוא עדיין שולט בה .
מארשת פניה השלווה , שהביעה עניין מועט בדבריו על אביה , התקשה להסיק משהו , ובכל זאת סבר שהיא מעודדת אותו לוותר על המחוות האלה .
" אז הבנתי שאת עושה סרט . "
הוא הרי היה ידוע כאדם ענייני , אז הנה .
" כן , " היא השיבה , " אנחנו עושים סרט , זה יותר מדויק . "
" עושה רושם שזה די מאפיין את הילדים של רוב ידידי לשעבר , " הוא אמר .
" אתה מתכוון לסרטים או לאמנות בכלל ? "
" לאמנות בכלל . "
" חסרות סיבות להתעניין באמנות ? "
היא חייכה .
ודאי ציפתה שהערתה תגרה אותו להסביר את הערתו הקודמת .
הוא שקל את הרעיון ולבסוף החליט להשתעשע קצת :
" ברור .
לא סתם פיקאסו אמר שאמנות היא השקר שדרכו רואים את האמת . "
" אתה מאמין בזה ? "
היא שאלה .
" לא .
ואת ? "
" ברור שלא . "
" יפה . "
שניהם חייכו .
היא התמתחה קלות ולחצה על כתפה השמאלית באצבעות ידה הימנית .
הוא היה מופתע מהמהירות שבה חזרה אליו הנינוחות ; ואולי זה הגיוני , הרי ישב באלפי פגישות בחייו , וככל שהדבר נוגע לו אפשר להשתעשע בחילופי דברים עקרים עוד שעתיים .
הוא לא ממהר לשום מקום .
הוא סקר את הסלון והבין שנוכחותה משרה עליו חמימות ושאינו רוצה שתסתלק מכאן .
בינתיים היא לא הבינה את זה , אבל בהדרגה היא תבין , ואז יהיה לה קל יותר להוליך את השיחה כרצונה .
" הסרט שאנחנו עובדים עליו הוא סוג של סקירה ביקורתית של הכלכלה הישראלית משנות השמונים ועד היום . "
" נושא די רחב . "
" בארצות הברית ובאירופה עושים הרבה סרטים על נושאים כלכליים .
עשו סרטים על מקרים מסוימים , למשל אנרון או לימן ברדרס , ויש סרטים שעוסקים במשבר של 2008 ונותנים מבט היסטורי כמו Inside Job , ויש את הסרט החדש שבטוח שמעת עליו :
ערפדים , זומבים והכסף האבוד שלנו . "
המבטא האמריקני שלה היה מרשים , גם אם לפרקים נשמע מלוטש מדי .
" למדת קולנוע ? "
" כן . "
" איפה ? "
" בתל אביב , ואחר כך שנה אחת ב־ NYU.
"
" NYU.
נשמע יקר . "
" לא כל כך . "
" ובכלכלה , מאיפה ההבנה ? "
" אתה יודע איך זה , לכל דבר יש מומחים , " היא השיבה ביובש , " ואם נחזור לסרט :
אנחנו מתרכזים בכמה צמתים מרכזיים , התוכנית לייצוב המשק של שנת 1985 שגובשה בשיתוף ממשל רייגן , הרפורמה בשנת 1991 שחשפה את הכלכלה הישראלית לסחורות ממזרח אירופה , דרום אמריקה ואסיה ... "
" אם אני זוכר נכון , דרום מזרח אסיה , " הוא אמר .
" דרום מזרח אסיה , " היא חזרה אחריו בצייתנות מבודחת .
" ותרשי לי להניח שגם נושא ההפרטה יעלה בסרט הביקורתי . "
" ברור , ההפרטות של שנות התשעים וצמצום המנגנון הממשלתי .
וברור שנתעסק בעשור האחרון :
עליית בעלי ההון הגדולים , ההשתלטות שלהם על כספי ציבור , קרנות פנסיה , וכל שיטת משכורות העתק למנהלים . "
" נשמע מעניין , אבל אני לא יודע איך אוכל לעזור לך , אני לא בנקאי , הרי ... "
" ברור , " היא קטעה אותו , " אבל היתה לך נקודת מבט מעניינת על עניינים כלכליים , נכון ? "
" כן .
אבל לא ככלכלן , אלא כמעין איש ציבור או מומחה . "
הוא תהה כמה הורביץ סיפר לה על הדברים שעשו יחד בשנות התשעים .
" איך היית מגדיר את המומחיות שלך ? "
" מומחה במעגלים נושקים , מומחה בהלכות העולם . "
ממבטה שהוסט לעבר החלון הבין שהיא לא מתכוונת לבקש הבהרות .
הוא כבר החליט שיש לה יכולת מרשימה לדעת באילו זנבות מתשובותיו כדאי לה לאחוז ומאילו עדיף להרפות .
" והיית קשור לקרנות גידור , גם בנקים ... "
עכשיו נזהרה במילותיה .
פניה עדיין הופנו אל החלון , והוא בהה בלחייה השזופה עד שחש שאולי הגזים , ומיהר להתיק את מבטו .
" את לא צריכה להיות כל כך זהירה , אני יודע איזה תוצאות עולות בעמוד הראשון בגוגל כשכותבים גבריאל מנצור . "
" בכל מקרה , " היא נפנתה אליו ולגמה מהמים , השתהתה רגע , אולי כדי לחלץ אותם מהאווירה שהיא פירשה כמתוחה , " יהיה חלק בסרט שיעסוק בהשפעות של מגמות גלובליות על ישראל . "
" מעניין מאוד , " הוא אמר .
עד עכשיו לא היה כאן שום דבר בלתי צפוי .
" את ודאי מראיינת גם את אבא שלך ? "
" זה לא יהיה הוגן . "
" כלפיו ? "
" כלפי הסרט . "
" הגון ? "
" הוגן . "
" יש לי דעה מסוימת על כל העניין . "
" אני שמה לב .
אתה רוצה גם להביע אותה ? "
" אני לא רוצה להיות לא מנומס . "
" שזה לא ידאיג אותך , " היא העיפה מבט במכשיר האייפון בנרתיק הלבן המשובץ במדבקות כוכבים זעירות , והוא חשד שהבינה שהוא רוצה שתישאר , ובעצם רומזת לו :
דבר או שהפגישה תיגמר .
" בסדר , אני אומר את הדברים , הרי זאת הפריבילגיה במצבי , אני לא צריך לשקר יותר . "
" התחלה די יומרנית . "
היא השתדלה לחייך .
" האמת היא שיש משהו בעמדה של אנשים כמוך שאני מתקשה לכבד .
אני מדבר עכשיו באופן כללי , פשוט כי אותך אני לא מכיר , בפעם האחרונה שהתראינו היית ילדה . "
" כן , " היא השיבה .
" בכנס ההוא על החוף , באיזו שנה זה היה ? "
" 1995 , " ברור היה לו שהיא יודעת את זה .
" אז קשה לך לכבד אנשים כמוני , " היא אמרה , משועשעת קצת .
" את העמדה שלכם , " הוא הנהן , " בעצם כולכם זכיתם לחיים מאוד נוחים בזכות האופן ששיחקנו את המשחק .
או אם נדייק , האופן שאימצנו מנגנוני פעולה שהתאימו לרוח התקופה , ויש הטוענים שהרווחנו כי ייבאנו לישראל את רוח התקופה שממילא התקרבה אלינו , אלא שזו הגזמה .
אבל בכם יש חוסר מודעות לפריבילגיות שזכיתם להן , אני לא מדבר עכשיו על העמדה הפוליטית , אני מתכוון לעמדה הנפשית , האינטלקטואלית ואולי המוסרית , אפילו שאני לא אוהב את המילה .
הרי לא היית עושה סרטים דוקומנטריים אם לא היית יודעת שיש מי שיממן אותך אם העניינים לא יסתדרו , וקשה להאמין שהורביץ לא מימן את השנה שלך ב־ NYU , ועכשיו הוא אולי מממן חלק מהסרט או את שכר הדירה או דברים אחרים .
ויש גם את בתי הספר שלמדת בהם , החוגים , המורים הפרטיים , האנשים שהכרת מגיל צעיר , הארצות שהיית בהן , הנגישות לאנגלית מצוינת למשל , ובמקרה שלך גם למפיקים , לקרנות , לאינטלקטואלים , הרי להרבה אנשים יש רעיונות טובים , אבל את מבינה איזה צעדים יש לנקוט כדי להגשים את שלך .
הנה אפילו עכשיו , בסרט ביקורתי על הכלכלה הישראלית את משתמשת ברשת הקשרים של אבא שלך כדי להגיע לאנשים מסוימים , למשל אני , וכל זה כדי לבקר את הפרשנות הישראלית לקפיטליזם הגלובלי , שבכל יום מחייך את נהנית מהפריבילגיות שהשיטה העניקה לך .
אגב , כל זה עוד מובן לי .
הדבר היחיד שאני מתקשה לכבד הוא ההכחשה של העמדה
הזו . "
היא הביטה בו בעניין , אפילו בסקרנות מסוימת כאילו היתה מעוניינת לשמוע עוד , ייתכן שחייכה בביטול , הוא עוד לא הכיר אותה מספיק כדי להכריע בעניין .
הבעת פניה לא העידה על הפתעה או על עלבון .
היה משהו בישיבתה השאננה , כשראשה נח על מסעד הספה , שבטבעיות וללא זדון התקלס בכובד הראש של דבריו .
הוא השפיל רגע את מבטו ושם לב שהיא מתחה כלפי מעלה את אצבעות רגלה הימנית המשוחות בלכה ורדרדה .
גם כשהרים את ראשו ראה את התנועה הקלה של אצבעותיה .
" כל זה מעניין מאוד , " אמרה לבסוף , " עכשיו אנחנו רק צריכים שתכוון את העדשה המפוכחת שלך לכיוונך . "
" את הרי יודעת שזה לא יקרה . "
" זה יקרה .
כל אחד רוצה לספר את הסיפור שלו . "
" רק אם יש משהו שחשוב לו להדגיש בקשר לתפקיד שמילא .
אני לא מקנמארה . "
" ולך אין ? "
" לא . "
" אז יהיה לך . "
" איך את יודעת ? "
" כי אפילו עכשיו נתת כאן הרצאה קטנה .
נראה לי שאתה מת לדבר . "
הנימה המתגרה שבה קבעה שאלה יהיו פני הדברים נשאה חן בעיניו .
בעצם דרשה שיאמר עכשיו משהו שיעניין אותה , ולהפתעתו —  החלקית , יש להודות —  הוא רצה למלא אחר הדרישה הזאת .
" נראה לך שאני מת לגלם את תפקיד הנבל ששילם מחיר בזמן ששאר הנבלים צוחקים ?
או הנבל שלא מתחרט וחוגג את נבלותו ?
או הנבל שחזר בתשובה ?
או הנבל המהורהר , קצת כאן וקצת ... "
" תבחר אחד . "
" אולי פשוט אגלם את כל הנבלים האלה ביחד כדי שאת תוכלי להסתובב בפסטיבלים ברחבי העולם ? "
" אתה לא כזה ציני . "
" הרי אין שום סיבה שאתן לך את הסיפור שלי .
אם הוא שווה משהו , נאמר כסף , אז מדוע שלא אשתמש בו ? "
" יכולים להיות לך מניעים אחרים . "
" כמו למשל ? "
" נאמר שאתה מחפש מחילה מהחברה . "
צליל מתכתי השתרבב לקולה , ברור היה שלא רצתה לנהל את הדיון הזה , אבל לא עמדה בפיתוי .
ורק לפני דקות אחדות החמיא לה בלבו שהיא יודעת בדיוק באילו זנבות מתשובותיו לאחוז ובאילו לא .
הגזים כמובן .
" אני יודעת שאתה יושב כאן ובאמת מאמין שאתה לא צריך את זה , אבל ברור שזה יותר מורכב . "
" יש בזה משהו , " הוא אמר , " בעצם בחשבון אחרון , המחילה שאת יכולה לספק לי יכולה להיות שווה כסף , אולי אחזור לקבל הצעות עבודה . "
" אבל אולי נדבר על זה אחרת , " היא ביקשה ומבט של קוצר רוח הבליח בעיניה , " אתה הרי לא באמת כל כך ציני . "
" אני לא ? "
קולו הצטרד .
הוא קיבל אותה כאן בביתו בהנחה שמעשיו מעוררים בה סלידה , אבל עכשיו , כשנראה שהיא סולדת מהאיש שלפניה —  לא מהדמות מגוגל , מהעיתונים , מהסיפורים של הורביץ —  חש פתאום רפיון של עלבון בגופו וברכיו כאבו .
הוא מתח את רגליו , אך הכאב התחדד .
תמיד הילל את הרגעים שבהם ראה אותו העולם בעיניו שלו , אבל רבים יותר הרגעים שהוא סופג לתוכו את מבטו של העולם , וכרגע ליאור היא הנציגה שלו .
בדיוק מהסיבה הזו לא רצה לראות אנשים —  אז מדוע התפתה להיפגש אתה ?
" לא , אני זוכרת את הנאום שלך , היתה בו הרבה כנות . "
" זה היה ב־ 95 ' , הרבה מאוד זמן עבר מאז .
היום אני רואה דברים אחרת . "
" באיזה אופן ? "
היא הוציאה מתיק העור השחור שלה קופסת סיגריות ושאלה אותו בעיניה אם אפשר לעשן , והוא הנהן .
" היום אני כבר לא מאמין לשום דבר שאמרנו ועשינו אז .
אני יכול להבין שאז לא ראינו את התמונה כי היינו קרובים מדי , ואולי אנשים , כמו אבא שלך , עדיין לא רואים אותה , אבל היום אין לי אשליות לגבי הדברים שעשינו . "
" איך זה שאתה מדבר כל הזמן ברבים ? "
היא פלטה ענן עשן קטן לאוויר , " אתה לא מתכוון לדברים שאתה עשית ? "
" שום דבר שעשיתי לא היה יוצא דופן , הכול נבע מאותו היגיון . "
" זה הסיפור שאתה מספר לעצמך ? "
ענן עשן אפרפר עמד באוויר בדיוק בגובה פניהם , לרגע נראָה ששניהם מתלבטים מי יהיה הראשון שיפזרו בנפנוף .
" פחות או יותר .
אני בספק אם את יודעת מספיק כדי לספר סיפור אחר . "
" אתה השעיר לעזאזל ?
הנה , אתה רואה , יש לך משהו לומר בקשר לתפקיד שלך . "
" הרעיון מעניין אותי .
הוא עניין אותי עוד בטלפון כששיערתי , פחות או יותר , על איזה סרט אנחנו מדברים , " העשן הפריע לו לראות את פניה , " אבל אני מעדיף לשמור על זכותי לא להיות פתטי
לגמרי . "
" זה לא פתטי לומר את האמת . "
" הזמנים משתנים , אני כבר לא כזה מעניין , שמעתי שכמה צעירים באנגליה הכריזו על שביתה עולמית . "
" ב־ 11.11 . "
" אז בנדיבותם הם השאירו לקפיטליזם עוד כמה חודשים לנשום .
ותרשי לי להניח שהרעיון מלהיב מאוד אותך ואת חברייך ... "
" נכון , ממש עכשיו אנחנו מקימים את הסניף הישראלי . "
" כמה מפתיע . "
" כשדיברת על מקנמארה , " היא התעלמה מהלעג בקולו , " אני מניחה שהתכוונת לסרט של ארול מוריס . "
" כן .
התכוונתי לסוג כזה של חשבון נפש , אסתטיקה של מבט ביקורתי על הקריירה . "
" מתי ראית את הסרט ? "
" לא מזמן , בשנים האחרונות היה לי המון זמן פנוי . "
הוא נכנע ופיזר בידו את ענן העשן , מבטה עקב אחר התנועה שלו .
הוא לא ראה הבעת ניצחון על פניה , אבל חש שהיא חוגגת ניצחון קטן .
ואולי משום שמיעט לפגוש אנשים , דמיונו מפליג בהשערות על כל ניע , על כל ארשת חולפת .
" זה סרט טוב בעיניך ? "
היא ניערה אפר שנפל על שמלתה .
" הוא קצת פחות שקרן מקיסינג'ר , אבל עדיין לא האמנתי לאף מילה שלו .
הוא פיזר דיבורים מפוכחים של זקנים .
אנשים אוהבים את זה . "
" תקשיב , " היא רכנה לפנים , עיניה הירוקות־אפורות התרחבו וחיוך מלא חיים התפשט על פניה , התנערה מהאיפוק שריסן את תגובותיה —  אולי בהשראת הורביץ , שמן הסתם אמר לה שגבריאל מנצור מעריך התנהגות שקולה — " את הסרט הזה אני אעשה אתך או בלעדיך , אבל עכשיו יש לי פתאום רעיון אחר :
משהו בסגנון הסרט על מקנמארה .
אתה יושב מול מצלמה ומדבר , אולי נשלב קצת אנימציה וקטעים מהחדשות , וזהו :
אתה והמצלמה . "
" סרט שלם עלי ?
אני אדם די קטן . "
" הסיפור שלך לא היה קטן בכלל , ושנינו יודעים את זה .
נכון שעבר די הרבה זמן , אבל עדיין יהיה קל למצוא מפיק שיתעניין בסרט כזה .
בדקתי את זה :
אף פעם לא דיברת בהרחבה על הדברים שקרו . "
הוא שתק .
לא רצה לאכזב אותה , ובעיקר חשש שכבר עכשיו יוחלט שהיא לא תבוא שוב .
" תחשוב על זה , " היא אמרה , " יש לך הרבה זמן פנוי , לא ? "
" בהחלט , " הוא הסכים אתה ושניהם קמו יחד , " המון זמן פנוי . "
לאחר שנפרדו הוא התיישב על כיסאו והביט אל המקום שישבה בו .
הדבר שהעציב אותו בכל העניין היה מודעותה , החלקית כמובן , לזה שמדובר אחרי הכול במעין דימוי של חוויית הנעורים הקוצפים , השואפים לשנות את העולם .
לכאורה נפגשו כאן הבחורה הצעירה חדורת האמונה והאדם המפוכח שראה דברים בחייו , אבל האמת היא ששניהם מפוכחים .
היא דקלמה את השורות של אותה הוויית נעורים מרדנית במערב שכל כך צרובות בתודעתה , אך במעמקי ההתלהבות שהפגינה רבצה מודעות ארסית , מעט מבוישת —  שהיא משרתת דימוי גדול שחולש על תודעתה , שאין לה בררה אלא להתמסר לו ולקוות שיעיף אותה באוויר .
אבל את לא עפה באוויר , את לא מאמינה באמת שהעולם ישתנה וכבר אין אוטופיה באופק .
את צווחת ססמאות כשאת יודעת שזה התפקיד שהנעורים מועידים לך ובתמורה תקבלי מהעולם הליברלי הכרה בעובדה שנעורייך נוצלו כראוי , כמו מסמך המעיד שמילאת את חובתך לצבא .
את מסתערת על הנעורים הפוליטיים בהתלהבות , אבל זו לא התלהבות סוחפת , כי כולם יודעים שבעוד עשר שנים הם יהיו במקום אחר ומישהו אחר ידקלם ססמאות במקומם , ואחר כך הוא ישתלב בעולם שביקש להחריב ואחר יעמוד במקומו .
בכל רגע נתון משרת מישהו את הדימוי הזה בכישרון כזה או אחר , מצייד את הזיכרון שלו כדי שיהיו לו רגעים להתרפק עליהם .
■ ■ ■


בלילה חלם שהוא ורות אסירים ביריד .
שניהם ידעו שהוא ביצע פשע ושנגזר עליו להילחם בזירה בחיות טרף ועדיין הם פסעו להם בעצלתיים בין האוהלים הענקיים וצלפו בבובות ברובה וצפו בלוליינים מקפצים בין חבלים גבוה מעל פני האדמה .
בלילה הם רצו בין האוהלים , חתכו גדר בסכין יפנית , טיפסו על חומה , והנה הם ברחוב קינג ג'ורג' בירושלים וקהל גדול מתקבץ ברחבה השטופה שמש , והוא חש בזרועותיו את החום המלטף של האבנים הלבנות מזיכרונות קודמים , הרי היו משתרעים שם להשתזף בתום יום הלימודים בגימנסיה .
רות כרכה את זרועותיה סביבו , אך פתאום שמו לב שכמה ילדים לבושים בחליפות מרופטות בוהים בהם במבט משונה .
לרגע נדמה היה לו שראה את יואל ביניהם .
והוא לחש לרות :
" זה הם , גם יואל שם , " ועווית האימה שאחזה בפניה צרבה בבשרו .
אחר כך זיק תקווה ריצד בעיניה השחורות , והוא עצם את עיניו בחוזקה .
אחד הילדים רמז להם בידו והם ידעו בוודאות שאלה שליחי היריד .
שוב ושוב שאל את רות אם גם היא ראתה את יואל והיא לא השיבה .
שוב לילה , והם רצו ברחובות עיר שלא הכירו , התיישבו מתנשפים בבית קפה הומה אדם , וקיוו שהאנשים יחצצו ביניהם ובין שליחי היריד , אך כשהעיפו מבט בשולחן הסמוך , ראו שם את יואל ועוד שני ילדים .
" קודם נאכל עוגות , גם הבן שלכם אוהב עוגות טובות , " אמר אחד הילדים , ויואל הנהן ודחף לפיו מזלג גדוש בנתח עוגת שוקולד , " ואחר כך נחזור . "
הם היו במסדרון צר , רות פסעה לצדו ופסיעותיהם קטנות ככל האפשר , נעל ימין צמודה לנעל שמאל , והיא אמרה בהשלמה :
" אז אין יותר שום דבר לעשות . "
כתפיה שחו והייאוש בעיניה היה כה גדול עד שגורלו שלו כבר לא העסיק אותו , הוא רק רצה לעקור מתוכה את העצב ולהעלים כליל את האבל שיהלום בה אחרי מותו .
גופו המה אהבה ורוך כלפיה , וכה ברור היה לו שאילו רק עזבו אותם לנפשם הם היו מתרווחים להם בקצה העולם , רחוק מכולם , ודבר לא היה גורע עוד מאושרם .
■ ■ ■


האם אפשר לומר שאביו המציא מקצוע ?
הסיפורים על הקריירה של אלברט מנסור —  שסופרו לגבריאל על ידי אביו או אמו או החברים מבית הקפה של סעדיה , בנימה משועשעת המכירה בגוזמאותיהם —  מתחילים באמצע שנות השלושים ; אז ביקש להתקבל לריאיון בביתו של הנציב הבריטי העליון כדי להתלונן על סירובו להעניק סרטיפיקטים למאה ילדים מגרמניה , ושיגר באותו עניין מכתבים לדוקטור ויצמן , לבן גוריון ולשרת .
לפני חבריו בבית הקפה של סעדיה התפאר שבן גוריון ושרת הזמינו אותו לפגישה —  שמועות על עסקאותיו החובקות עולם ודאי הגיעו לאוזניהם —  והתחננו שיתרום כסף למען העלייה .
" תגישו לי תוכנית מעשית , ולא עוד שתדלנות ומורך לב , " גער בהם והציע לרכוש עבור הילדים ספינה בגרמניה .
הוא לא הכיר אף אחד בגרמניה וגם כסף לקנות ציור של ספינה לא היה לו , וכששאלו אותו חבריו לבית הקפה איך יקנה ספינה , השיב אלברט בנחת שהוא הגה תוכנית .
תוכניות תמיד היו לו :
הוא הגה תוכנית להקמת ערי קיבוץ ליישוב העולים , והגה תוכנית למסעדה שתיקרא " העולם " ומדי חודש תגיש מטעמים ממטבחה של אחת מארצות העולם , והגה תוכנית להקים את בית הזיכרון היהודי , " אבל לא תהיה זו עוד לשכת קבורה של עצמים בלויים מזוֹקן , " כתב לחבריו מבית הקפה של סעדיה , " אלא בית ברוח ההוגה הגדול ניקולאי פיוֹדוֹרוֹב , שבין שלוש קומותיו ייוולדו מחדש חיי היהודים המתים על כל גילוייהם ובקומת הכניסה תהיה חנות מזכרות . "
בבית הקפה של סעדיה ברחוב יפו הועלו היוזמות הגדולות .
שם היו מנסחים מכתבים , משייפים רעיונות , עולבים בכולם , ממנהיגי היישוב וסופריו ועד אחרון הבטלנים בירושלים , אך את האורחים מקבלים בשבחים מופרזים , מתארים אותם כמו שהם רצו להיות .
כל הרעיונות של בית הקפה נכשלו מאותן סיבות :
כסף והתעלמות של מנהיגי היישוב .
בינתיים חבריו של אלברט הסתדרו יפה :
האחד קנה בניינים בירושלים , אחרת היתה מורה נערצת לבלט , השלישי קיבל משכורות מהסוכנות היהודית , ולמעשה אלברט היה האחרון שהאמין בתוכניות הגדולות של בית הקפה והתפרנס בדוחק מהלוואות של חברים ומשירותי ייעוץ לאנשים שזה מקרוב באו לירושלים .

השלב השני בקריירה של אלברט מנסור החל אחרי נישואיו בשנת 1952 ליונה סיטון .
אביה של יונה , בן למשפחה אמידה שהתגוררה בירושלים קרוב למאה שנה , לא ראה באלברט מנסור חתן ראוי .
אלברט נולד באלכסנדרייה למשפחת סוחרי בדים .
בנערותו מתה אמו , ואביו , אדם מלומד שמתרגם לערבית את משוררי התנועה הרומנטית , נשאר שם .
אלברט נהג להתהדר בחליפות דקות ואווריריות בצבע קרם , פטפט בארבע שפות —  ערבית , עברית , צרפתית ואנגלית —  והתגאה במיני יוזמות שבקרוב יבשילו .
אביה של יונה אמנם ראה אותו מלווה את אדון אבן שושן לטיולי הבוקר שלו , והרשימו אותו גם סיפוריו על ג'יימס ג'ויס , שלדבריו נהג לפטפט אתו במסעדת מישוֹ בפריז , אבל בעיקרו של דבר ראה בו גנדרן קל דעת שמעביר את ימיו ולילותיו בשכרות ובפטפוטים , וחמור מכול , חומד נשים של אחרים :
פרשיות אהבים עם אשתו של קצין בריטי ואשתו של פקיד במועצת הפועלים עוררו מורת רוח בירושלים .
אביה של יונה לא היה מוכן לשמוע על חתונה עם אדם כזה , עד שהכריע היריון את הכף .
כמתנת חתונה קיבלה יונה מאביה תכשיטי זהב ויהלומים ; את החנויות והדירות והבניינים ירשו הבנים , כזה היה הנוהג .
ובכל זאת , לראשונה בחייו היה בידי אלברט הון להגשים כמה מרעיונותיו .
אדמה נרכשה בחלקה המערבי של אבו תור כדי להקים עליה מוזאון להחייאת מלחמות ישראל , שבמכתב לפנחס ספיר תיארו אלברט כ"מוזאון שיפיח חיים בכל גיבורי מלחמות ישראל , מיהושע בן נון ועד אחרון החיילים במלחמת השחרור . "
רק על חיטוי החול שעליו יוצבו החילות הוא שילם הון עתק .
והיו עוד רעיונות ויוזמות , כולם נכשלו , אבל האדמה באבו תור , שם נצברו בתחילת שנות השישים טונות של חול מחוטא , תימכר בשנת 1982 , אחרי קרבות משפטיים מתישים , ב־ 150,000 דולר .
השלב האחרון החל בשנות השישים המוקדמות , כאשר לא נשארה ליונה ולאלברט ולשני ילדיהם פרוטה .
אמונו של אלברט בכישרונו התערער , ויותר מכול התקשה לשאת את הרעיון שיוריש לילדיו עתיד שכולו עוני ומחסור .
אין להפריז בעוצמת השינוי :
הוא לא תכנן לקום בבוקר ולזפת כבישים בסולל בונה , אלא הבין שהוא זקוק לרעיון מוצלח שלא דורש שום השקעה .
לטענתו , החליט להמציא מקצוע .
את עקרונות המקצוע החדש ודיווחים על המקרים הראשונים שעסק בהם רשם אלברט ביומן , ומסיבה טובה :
לדעתו , אדם שהמציא מקצוע חדש מחויב לתעד את שלביו הראשונים למען העתיד .
המשפט הראשון ביומן מגדיר את נחיצות המקצוע :
" שכיב מרע אינו זקוק לרופא ולא לנהי של קרובים , וגם לא לרבנים ושאר מבקשי נפשו וכספו —  הוא זקוק לעורך , " ומוסיף :
" גלוי הדבר שמוקירי הגוססים מבקשים נואשות משמעות כבירה הצפונה בפטפוטיהם , אמת גדולה , ולכל הפחות מסקנה שתועיל למי שנשארו למלא את מטלות החיים .
ימים שלמים הם יושבים לצד מיטתם ומן המיטה אין הם משים , ומקבלים כל דיבור ודיבור כאמת לאמתה .
וכשמשתתק הגוסס , אולי נרדם , ימצאו משמעות מפליגה גם בשתיקתו , אך בסופו של דבר ימצאו שחכמים מתים בחוכמתם וכסילים בכסילותם ואין חדש תחת השמש . "
אחר כך , בכותרת " תכלית " ובפסקה שאפשר לראות בה את היפוכה של הקודמת , מופיע לראשונה המונח " מתעד ועורך שכיב מרע " :
" שכיב מרע מדבר ומלהג , מתוודה ומשקר , הבלים ודברי חוכמה מעורבין יחד , וקרוביו תמיד יציקו לו בשאלות על הזוטות המעסיקות אותם .
וכאן נדרש מתעד ועורך שבינו ובין הגוסס אין דבר וחצי דבר , שידיעותיו רחבות , ויפריד עיקר מטפל , וישאל שאלות אמת .
שהרי אותו שכיב מרע האמין בדברים ( לפעמים הוא עצמו לא ידע להגדירם ) , והשקיף על העולם , ומדוע תעבור השקפת עולמו מן העולם אתו יחד ? "
אלברט לא פירט ביומן איך נפלה לידיו עבודתו הראשונה .
היו שמועות שבימי המצוקה עבר בין חדרי גוססים בבתי החולים והציע להם ולקרוביהם את שירותיו , ופעם לאחר שהודיע לאישה שעברה ניתוח קל שהיא שכיב מרע ואין לה עכשיו אלא לשכור את שירותיו , הכו אותו קרוביה מכות נמרצות והרופאים אשפזו אותו בחדר שלידה .
אך לבסוף נמצאה הלקוחה הראשונה ; אולי שכרה את אלברט מנסור כי הכירה אותו , היו שטענו שבכלל היו נאהבים , ואולי שמעה על אביו שתרגם שירה מצרפתית ואנגלית לערבית .
על עובדה אחת אין מחלוקת :
הלקוחה הראשונה של אלברט היתה אישה שכונתה ביומנו ר' וגססה מסרטן ריאות בבית החולים הדסה בירושלים .
" משונים היו מעשיה של האישה , " כתב אלברט , " נתגלגל הדבר שבאשמורת שלישית נתנה את תכשיטי הזהב היקרים לחאסן , המטפלת הערבייה שסעדה אותה בבית החולים .
נשתוממו אוהביה ולא הבינו שר' בחנה את תולדות חייה , ופעמים הצטערה על עניינים שברומו של עולם ופעמים העיק עליה מצפונה בגלל מראות שראתה ברחובות ילדותה , למשל גירוש משפחתה של חאסן מהבית ברחוב עזה ... "
בטון מופתע מעט כותב אלברט שבשבוע האחרון לחייה עסקה ר' רק בעניין אחד :
" ביקשה שאחד מחבריו של בעלה זצ"ל , אדם ערל לב ועשיר כקורח , יעשה חסד עם בנה שמתגורר בניו יורק וישיג לו גרין קארד .
כל השבוע ביקשה שיבוא העשיר אל מיטתה להשביעו בעניין . "
כאן מוסיף אלברט הרהור משלו :
" הגוועים נוטים להיאחז באשליה שהחיים ינהגו חרדת קודש בשבועה שנשבעו לשכיב מרע .
מובן שאין להם בררה אלא להאמין בזה .
ואולם גם אם נתכוון הנשבע לדבוק בשבועתו , הזמן חולף וזכר המת מתעמעם .
הגוועים אינם יודעים לאמוד את הזמן שאחרי מותם , ומתפתים להאמין כי מותם הוא אירוע שאין לו סוף . "
לבסוף מודיע אלברט שנקבע ביקור לאיש העשיר , כל כך התאחר האיש להגיע עד שקרוביה של ר' שיערו שהוא מייחל שתמות לפני ביקורו .
" לבסוף בא אותו גַברָא רַבָּא לבית החולים ור' השביעה אותו שיעזור לבנה .
ללא גרין קארד , הלינה , לא יעסיקו אותו , והוא , כיצד יעסיק אחרים ?
האיש העשיר טען שר' היקרה אינה מדייקת בדבריה :
אם יעסיק עובדים , יקבל בנה גרין קארד , ואם כאלה הם פני הדברים , עזרתו אינה נחוצה .
ואולם ר' , שכבר תשש כוחה , לא זכרה כמה עובדים מעסיק בנה , והשניים דנו בפרטי הפרטים עד שנזכרו שבעולם הזה לא ייפגשו עוד .
ר' השביעה אפוא שוב את האיש העשיר שיעזור לבנה , והלה נשבע , אף כי נשמע מפקפק עוד יותר .
העשיר העלה זיכרונות מימיהם בעיר הגדולה , ובסערת נפש סיפר על האליפות של הניו יורק ג'אינטס בשנת 1951 שהיתה ' מצמרות חייו , אושר מופלא' , ונזכרו בצהריים שטופי שמש והם מטיילים ברחובות ניו יורק ועוברים מהאור אל הצל , שני זוגות שלא מכבר נישאו והאופק הנפרש לעיניהם בין גורדי השחקים מרחיב את הלב , ונדמה שהעולם יטה להם חסד .
אחרי ככלות הכול , הסכימו ר' והאיש העשיר , אלה היו ימים טובים ... "

■ ■ ■


בעצם אפשר לומר שמקצועו נולד מתוך המקצוע של אביו .
יום אחד , אוקטובר 1984 , קיבל אביו הזמנה להגיע לניו יורק .
הזמנות כאלה היו עניין שבשגרה .
הוא עבד בתחום למעלה מעשרים שנה , טיפח קהל לקוחות קטן של יהודים עשירים והעדיף לעבוד בארצות הברית ובאירופה , שכן לא רצה שבירושלים ירכלו על מעשיו וענייניו .
בילדותו שמע גבריאל את אמו ואת אחיו הגדול מלגלגים על החשאיות של אביו :
הרי מחוץ לבית הוא ביוגרף או רשמן זיכרונות ורק כאן הוא נהפך פתאום למתעד ועורך שכיב מרע ומרשים את גבריאל הקטן בסיפורי גוזמאות .
בילדותו העדיף גבריאל להאמין לגרסת אביו , שהתעלם מהערותיהם של אשתו ובנו הבכור ובהדרגה גיבש חוקים למקצוע שלו :
הוא נהג לעבוד עם שני לקוחות בשנה , במקרים נדירים נטל לידיו עוד , כי " לעתים איתרע מזלך ושלושה מלקוחותיך מתים באותה שנה . "
כדי לשכור את שירותיו של אביו היה על הלקוח לעמוד בשלושה תנאים :
להיות יהודי , לקבל המלצה מאדם שנמנה עם חוג הלקוחות , לשלם 50,000 דולר .
למרבה ההפתעה , האיש שהזמין אותו לניו יורק הציג המלצה מבנהּ של אותה אישה שאביו כינה ביומניו ר' —  הלקוחה הראשונה שלו —  שעדיין התגורר בניו יורק .
בשנת 1982 , מיד אחרי שקיבלו את הכסף ממכירת האדמה באבו תור , הם עברו מן הדירה ברחוב השחר בבית הכרם לבית פרטי ברחוב סעדיה גאון .
בינואר 1984 מתה אמו , באמצע אותה שנה הוא השתחרר מהצבא , ומשתי הסיבות האלו החליט אביו לצרף אותו לנסיעה .
בניו יורק הם התארחו באגף נפרד בפנטהאוז של משפחת ברוקמן בשדרה החמישית .
הסלון רחב הידיים הפתיע את גבריאל הצעיר לא רק בממדיו אלא גם במראהו , ששולבו בו סגנונות שונים :
ציור מקורי של ג'קסון פולוק ; תצלום של נורמן מיילר , שידיו הנתונות בכפפות אגרוף מונפות אל שק אגרוף שמחזיק ברוקמן האב ; חנוכיית כסף מעוטרת בתבליט של שני אריות ; ספריית עץ גדולה , שאור זהוב ורך נח עליה בכל שעות היום והלילה ומדפיה חולקו לפי שפות :
אנגלית , רוסית , פולנית , עברית ויידיש .
בסלון המצועצע בלטה כרזה קרועה בשחור לבן שבמרכזה שני גברים בחליפות שחורות ובמגבעות , לאחד שפם שחור עבה ועיניים שנראו כחולות ולאחר פנים חלקות ורעננות , ומעליהם נכתב :
Save Sacco and Vanzetti !
.
השאלה הראשונה ששאל את מייקל ברוקמן היתה מי האנשים האלה .
מייקל חייך בשביעות רצון וסיפר שאביו ג'ונתן התעניין מאוד בשני האנרכיסטים הצעירים שהיגרו לארצות הברית מאיטליה ובתחילת שנות העשרים הואשמו בשוד והוצאו להורג .
ברוקמן האב סבר שזו בושה שהיהודים בארצות הברית לא תמכו בשני הצעירים האומללים , ובשנות השבעים אף שילם לתסריטאי כדי שיגולל את פרשת משפט השקר שנערך להם .
הוא חלם שרוברט דה נירו יגלם את סאקו , אבל שום דבר לא יצא מזה .
ג'ונתן ברוקמן חזר באותו שבוע מבית החולים , אחרי שנתבשר כי הסרטן התפשט בכל גופו ונשארו לו שבועות ספורים לחיות .
אלברט פגש אותו באותו יום , וכשחזר מהפגישה סיפר לגבריאל בהתלהבות שהוא מיד זיהה את פניו :
ג'ונתן ברוקמן היה האיש העשיר שביקר את ר' בבית החולים , ואליו היא התחננה שיעזור לבנה לקבל גרין קארד .
והוא עזר לו ?
שאל גבריאל .
הוא לא עזר לו בשום דבר , השיב אביו , אבל זה לא לב העניין :
מתברר שברוקמן קרא את הדין וחשבון שהגיש אלברט על ר' והתרשם עמוקות , הוא אמר שתיאר את דמותה והשקפותיה " ללא חנופה , אך ברוחב לב , " ולא נעלב מהפסקה שתואר בה כאדם קטנוני ונטול שאר רוח .
" יש אנשים שסבורים שאני כזה , " אמר לאלברט ברוח טובה .
מעבר לזה אלברט לא דיבר על הפגישות שלו עם ברוקמן האב , מן הסתם חשש שגבריאל יפטפט באוזני בני המשפחה .
הם שהו בבית הברוקמנים קרוב לחודש .
אביו בילה את הימים בחדרו של ברוקמן האב , בערבים הם סעדו בחדר האורחים או במסעדות ברובע הסיני , ובימי שישי נערך קידוש שנכחו בו כארבעים איש .
בקידוש הראשון הוא ישב לצדו של מייקל ברוקמן , שהיה בשנות השלושים לחייו , חביב למראה , ממוצע קומה , בעל כרס קטנה , לחייו מנוקדות בנמשים וכרבולת בצבע גזר על ראשו .
את רוב השיחות בסעודות ליל שבת הוביל קול הבריטון של מייקל , ובמרכזן עמדו הבחירות לנשיאות של 1984 .
הברוקמנים , שתרמו למפלגה הדמוקרטית מאז ימי רוזוולט , לא האמינו שמונדייל יכול לנצח את רייגן , ומייקל הרבה לתאר מפגשים עם אנשי המפלגה הדמוקרטית , שדחקו בו לתרום עוד לקמפיין ולשדל את חבריו לעשות כמוהו , בעוד הוא סונט בהם שכל דולר שהוא נותן להם הוא דולר אבוד , " אבל נתרום , כדי שאחר כך לא תגידו שהפסדתם בגלל היהודים . "
לא פעם התעמת אתו אלברט בארוחות הערב כי ליברלים מסוגו היו בדיוק הטיפוסים שבז להם , והוא דווקא הוקיר את ממשל רייגן ומאבקו " בקומוניזם ובבטלני האיגודים המקצועיים " והאיץ במייקל לקרוא באמת את פרידריך האייק .
הוא גם אמר למייקל שהליברלים באמריקה לא מבינים את המזרח התיכון , ולפעמים כדי להרגיזו סיפר לו על אחת היוזמות שלו מימי בית הקפה של סעדיה , למשל התוכנית למלון נביאי ישראל שלרגע עוררה עניין בחוגי מפא"י .
" הרי המפא"יניקים , " הסביר אלברט למייקל , " מאמינים שהיום אין אלוהים בארץ ישראל , אבל הם מוכנים להישבע שהוא היה כאן פעם . "
ומדוע שלא תשקיע קצת מהונך הגדול למען רעיון כזה , שאל את מייקל בחיוך .
לפעמים נקלעו לעימותים סוערים בעניינים יהודיים כמו למשל איך קרה שחשובי האנתרופולוגים —  דורקהיים , לוי ברוהל , מרסל מוס , ספיר , בורס , לוֹוי —  היו יהודים או באיזו מידה השפיע שבתאי צבי על ההיסטוריה היהודית .
הדיונים היהודיים שעממו את גבריאל .
מייקל הפיץ סביבו עליזות וצחוקו היה מידבק , אך בעיניו הבהירות הבליח מדי פעם מבט צונן שהשרה אי־שקט על סביבתו .
בימים הראשונים עליצותו התמיהה את גבריאל , אך בחלוף הזמן הבין שמייקל קיבל בטבעיות את מותו הקרב של אביו :
כאלה הם סדרי עולם —  אבות מפנים מקום לבניהם —  וההכרה הנוקשה בסדר הדברים , בהכרחיותו , ניחמה אותו .
בחלוף הימים איבד מייקל עניין באלברט והתרכז בגבריאל , ובשבוע האחרון שלהם בניו יורק כבר הזמין אותו להתלוות אליו לכל מקום .
גבריאל ישב אתו בפגישות במשרדי קרן הגידור " ברוקמן , סטנסטון ובארנס " והוצג שם בחיוך כמתלמד מישראל ; הצטרף אליו לארוחות צהריים עסקיות , לרוב עם משקיעים של קרן הגידור , שרצו לוודא שגם השנה תגיע התשואה שלהם לסביבות 15% ; צעד אתו בחזרה למשרד , וכשמייקל היה לועג ל"חמדנים " שפגשו הגיב בהיתממות כדי לגרות אותו להשחיז את עקיצותיו , עד שמייקל היה מזהיר אותו בחיבה :
" תפסיק לעשות את זה ילד . "
הם חלפו מתחת לזוהר הכתום של עלי העצים , רוח קרה נשבה בפניהם , וגבריאל נמלא חדווה מסוקרנת ונטולת דאגות —  כל יום חושף לפניו סוד חדש .
בניו יורק התנקה מהרהורים טורדניים , ורק איזו שריקה חרישית אך עקבית שבה והזכירה לו שהימים הללו חולפים עוברים , ושחלק בנפשו כבר מהלך ברחוב עזה ומתאבל על ימי ניו יורק , שנתחים מהם נעלמים במחילות הזיכרון .
בשעות הערב הם בילו בארוחות רבות־משתתפים בחברת מנהלים בקרן הגידור , ברוקרים , עיתונאים , חברי קונגרס דמוקרטים , בנקאים , יזמים מעסקי הפיננסים או הנדל"ן ואנשי עסקים יהודים , שכמו מייקל היו חברי ארגון ה־ UJA למנהיגות צעירה .
כעבור שבוע כבר היה ראשו של גבריאל סחרחר מרוב שמות ומקצועות וסיפורי החיים שנארזו תמיד בעטיפה צבעונית שובת לב , ובתוכה גם המאורעות הנוראים ביותר נראו כהתרחשויות חביבות שבצדן לקח מועיל .
הוא למד להקשיב לאנשים האלה , לא להציג שאלות ישירות מדי , אלא להסתפק בהערות שיעידו על העניין שמצא בדברים ועל הלקחים שאפשר להפיק מהם , והגבול היה דק למדי .
בארוחות כאלה הוא גילם את הבחור הצעיר מישראל שעדיין לא עשה כלום בחייו ולכן אינו יכול להטיל ספק בפרשנותם לאירועים , אבל גם אסור לו לשעמם אותם בהמהומי " מעניין מאוד " .
הוא הבין שהם מצפים שבשאלותיו תישמע התרסת נעורים , שהערותיו ידגישו את זרותו ואת השקפתו השונה , ועד מהרה סיגל לעצמו את הטון הנכון ולמד להציג שאלות שעוררו בנמעניהן תחושה שהוא " מגלה הבנה מרשימה ביחס לאיש צעיר " .
את היכולת הזו לא הצליח להפגין בדיונים רבי־משתתפים :
לרוב היה משתתק בהם , כיוון שעדיין לא ידע לדבר במשפט אחד אל ארבעה אנשים .
לא פעם ישבו בסלונים רחבי ידיים , ובין האורחים עבר מגש קטן מכסף ועליו שורות של אבקה לבנה .
גבריאל הסניף אותה בחדווה , והגירוי שחש באפו נעשה נעים יותר משורה לשורה .
לאחר כמה שורות נדמה היה כי העננים האפורים שאפפו את תודעתו ושעד עכשיו לא היה מודע לקיומם מתקפלים במהירות , ואור לבן ומסנוור זרח על מסקנותיו והצליל אותן , ואז החליט שהוא יכול להתמודד עם האנשים הללו ואפילו לעג להם בלבו , לכל ורדרדי העור המדברים בטון עצל שמזדחל ממעמקי בטנם , אך זו היתה תחושה חולפת , כעין הבהוב פנס בנפשו :
רגע אחד ידע שיש בו די כישרון להיות כאן ביניהם ולהצטיין , ונדמה שרסיסי מחשבות בתודעתו מתגבשים לגבישי דעות מוצקים , אך בטרם הספיק לבחון אותם הם נמסו או נראו חסרי
פשר .
בכל פעם שהמגש עם השורות הלבנות התרחק , הוא עקב אחריו במבט מתאבל .
נדמה היה שכוח טמיר וזר מתעורר בתוכו , מחכה להתפוצץ בתודעתו בעוצמה של חלום בלהות .

בלילה שאחרי ההלוויה של ברוקמן האב —  זה היה היום האחרון שלהם בניו יורק —  הוביל אותו מייקל לחדר הביליארד .
היה קר בחדר , שבמרכזו ניצב שולחן הביליארד הגדול ביותר שראה מימיו , והרוח התפיחה את הווילונות הלבנים סביבם .
מייקל רכן וכיוון את המכה הראשונה בכדור הלבן , ובזמן שבחן בזווית העין את משולש הכדורים בצדו האחר של השולחן , אמר לו :
" אבא שלך יודע הכול על המשפחה שלנו עכשיו , כל הסודות הקטנים .
גם אתה תדע לפחות חלק מהם . "
" אבא לא מספר לי כלום , " מיהר גבריאל להתגונן , " הוא מאמין בהפרדה מוחלטת בין העבודה ... "
" זה לא משנה , " קטע אותו מייקל שהתגאה בתפיסתו המהירה .
גבריאל שם לב שבקרב אנשי עסקים שפגש בניו יורק תפיסה מהירה היא התכונה המוערכת ביותר .
אביו בז ל"מהירי התפיסה " ולעג לערך התכונה הזאת , שנראית לאנשים ראויה יותר מהשכלה , מהבנת מורכבותה של סוגיה והקשרים שבין תופעות .
" וממילא השיחות שלהם יראו אור בספר , והבנתי שאביך יודע להפריד בין דברים שנאמרו לאוזניו בלבד ודברים שמיועדים לאוזני אחרים .
אולי אתה לא יודע , אבל בחוגים מסוימים של אנשי עסקים נחשב אביך לאחד מסופרי הצללים היהודים הגדולים בדורו . "
זו היתה הפעם הראשונה שגבריאל שמע מישהו מכנה את אביו " סופר צללים " .
מייקל ניגש אל הבר , מזג קוניאק לשתי כוסיות והניח אחת על שולחן הזכוכית שלצד שולחן הביליארד .
" אני לא רציתי להעסיק סופר צללים עצמאי מדי .
' איזה מין רעיון זה לכל הרוחות ? '
אמרתי לאבא .
' בסוף הוא יכתוב שהיית אדם שונה מזה שהכרנו , ואז נצטרך להשיג כותב אחר , והוא כבר לא יזכה להכיר אותך.'
אבל אבא קרא דברים שאביך כתב , שהתפרסמו במעין ספרי זיכרונות , ביוגרפיות או הרהורים של המת , וגם דברים שנועדו רק לקרובי משפחה .
הוא השתדל להשיג כמה שיותר דברים שאביך כתב , הוא אפילו קנה כמה ממשפחות שהסכימו למכור לו .
הוא באמת העריך את העבודה שלו , ואמר שבדיוק בגלל עצמאותו הדוחות שלו מורכבים כל כך .
אז עשיתי כרצונו , והשורה התחתונה היא שעכשיו כשאתם יודעים עלינו כל כך הרבה , אנחנו קצת כמו משפחה , ואני אדם שמאוד קשור למשפחה שלו , אתה מבין את זה ? "
" כן , אני מבין לגמרי , " השיב גבריאל בהכנעה .
הטון קצר הרוח של השאלה האחרונה לא השאיר מקום לתשובה אחרת , ופתאום עלה על דעתו שהכרזתו כי אביו לא מספר לו דבר על עבודתו , הכרזה שנועדה לשכך את חששותיו , לא מצאה חן בעיני מייקל , שראה בסודות שאבות חולקים עם בניהם חלק מסדר הדברים הטבעי , ובעיניו הידע ולקחי החיים שאדם צובר בחייו ומוריש לבנו הם שווי ערך לנכסים ממשיים של כסף , מניות , נדל"ן ושליטה בחברות .
סוף־סוף פילחה את גבריאל ההכרה שנאבק בה בימים האחרונים —  הוא איננו מבין את האנשים הללו ואת הערכים שמכתיבים את מעשיהם .
מייקל לגם מהכוס שבידו .
הוא השגיח ברפיון שאחז בגבריאל , ועכשיו קרנה מפניו שוב אותה חמימות שנמחתה לרגע בחילופי הדברים .
" אגב , ידידי הצעיר , " הוא אמר בקול רך , " אתה מתכוון להכות בכדור או לא ? "
גבריאל התרכז בכדור .
המכה היתה חזקה למדי ופיזרה את משולש הכדורים בכל רחבי השולחן , מכה לא רעה בכלל בשביל אחד שמעולם לא שיחק ביליארד בשולחן כל כך גדול .
מייקל הניח את הכוס על שולחן הזכוכית , פסע אל הצד האחר של השולחן וכיוון את המקל למרכז הכדור הלבן .
גבריאל לגם מהקוניאק ומיד התפשטה בגופו חמימות ושריריו התרפו .
כדור סגול נפל לחור האמצעי .
ואילו ערכים מנחים את פעולותיו שלו ?
ואם לא ערכים , לפחות הרגלים שאפשר להיאחז בהם .
תמיד חש שלמשפחות אחרות יש כעין אמנה , ברורה יותר או פחות , שמתווה מסגרת לחיי חבריה ( ואפילו כשסוטים מרוחה היא עדיין קיימת כתמרור ) , ואילו להם לא היה אפילו חוק אחד , אפילו יום אחד בשנה שמעשיהם בו נגזרו ממסורת שמוכרת לכולם .
עשורים שלמים חלפו ודבר לא נצבר .
" אתה לוגם עכשיו קוניאק , פראפין 1888 , בקבוק ששווה 6,000 דולר בערך . "
" אני מבין , " מלמל גבריאל , התחושה החמימה הסתלקה מגופו ורוח קרה חדרה לעצמותיו .
הוא עמד שם ובהה בנוזל המוזהב , ועד מהרה הבין שהוא נראה מטופש למדי .
הוא לגם מהקוניאק והחזיק
את הנוזל בגרונו כמה שניות , " באמת טוב . "
" אל תהיה ילד , לא אמרתי לך את זה בשביל שתרגיש לא בנוח , " פלט מייקל צחקוק , וברור היה שהתחרט על הנימה המתייהרת שציין בה את מחיר הבקבוק , " אתה יכול לשתות את כל הבקבוק הארור בלגימה . "
הוא מישש את הבד הירוק באצבעותיו .
" קוניאק היה התחביב של אבא , " הפטיר ורכן במהירות אל השולחן .
הוא הכה בכדור בכוח .
גבריאל עקב אחרי הכדורים המתגלגלים על הבד אך מבטו נתקל בשיירת נמלים שהתקדמה על מסגרת העץ המבריקה של השולחן .
הנמלים הפיחו בו עליצות , כאילו חשפו את הפיגומים שחבויים מאחורי המעטה ההדור של החדר , ובעצם , גם הנמשים על פניו של מייקל , כשהאפירו עם רדת הערב , נראו כנמלים .
מייקל הזדקף , וכשעמד מול גבריאל וגופו מחוץ לאור הנופל על שולחן הביליארד , נראו כתפיו רחבות יותר וארשת חמורה עלתה על פניו , ולפחות זו הארשת שדמיין גבריאל .
" העניין הוא שלמשפחת ברוקמן אין עסקים במדינת ישראל , שום דבר , והגיע הזמן שנקדם קצת את הכלכלה והחברה הישראלית . "
הם עמדו זה מול זה , אך קולו של מייקל הגיע לאוזני גבריאל מהצדדים .
" אבא רצה לעשות את זה מזמן ולא הספיק , ואני נחוש בדעתי לקיים את צוואתו .
אתה בחור צעיר מאוד גבריאל , אבל אני אוהב לתת הזדמנות לאנשים צעירים .
בחנתי אותך בימים האחרונים , ואולי הבנת שמדובר בבחינה החשובה בחייך .
בשנתיים שאני מנהל את קרן הגידור מיניתי אנשים צעירים לתפקידים בכירים מאוד .
כולם פקפקו בהחלטותי , בארנס טען שאני פזיז ואפילו משוגע " —  את המילה " משוגע " הוא אמר בעברית , וגבריאל הבין שמחובתו לחייך — " אבל אבא האמין בי . "
דממה השתררה בחדר .
גבריאל רצה לומר דבר־מה מנחם , אבל כל המשפטים שעלו על דעתו נשמעו מגושמים .
גם אחרי הדיבורים המשפחתיים ששמע הוא התקשה לאמוד את מידת הקרבה ביניהם , שממילא היתה תלויה במצב רוחו של מייקל , שהשתנה ללא הרף באותו שבוע .
" עכשיו כולם קצת פחות מפקפקים , " אמר מייקל בלעג , " והיום החלטתי , גבריאל , שאתה תהיה האיש של ' ברוקמן , סטנסטון ובארנס ' בישראל .
האיש שלנו לכל דבר ועניין . "
■ ■ ■


בשנת 1980 , כשגילו את מחלת הסרטן של אמו , הוא היה בשנה האחרונה של הגימנסיה , ואחרי שבילה קיץ בשיקגו בתוכנית חילופי נוער הוא גידל זקן ושער ארוך ופרוע , שמע להקות כמו שיקגו וקיס ועישן סיגריות ומריחואנה .
אמו לא חיבבה את חזותו החדשה , אך להפתעתו לא מתחה עליו ביקורת .
הקשרים ביניהם הורעו זמן רב לפני שנסע , ואחרי שובו משיקגו נראה שאיבדה בו עניין , כאילו החליטה שאין עוד טעם לטרוח לשקם קשר שימיו היפים רחוקים ורגעי החסד שבו מעטים .
בניגוד לאחיו הגדול , הוא התרחק מאמו כבר מגיל צעיר , סירב לספר לה על חבריו ועל ענייניו , ולמעשה היא לא ידעה דבר על חייו מלבד התעודה שהציג לפניה פעמיים בשנה .
הוא ראה את אחיו יושב בחדרה של אמם ימים שלמים —  הוא על שרפרף ליד התנור , ואמו שוכבת במיטתה —  ושניהם מתלחשים .
אחיו לא נתן אמון באיש והניח שכולם זוממים נגדו .
הוא לא יצא לָעולם בחפץ לב , בסקרנות , בתשוקה להתוודע לדברים שלא הכיר , ונדמה שתמיד השאיר חלק ממנו בחדרה של אמו ; משם נראה העולם מקום אכזר שאנשים טופחים בו על שכמך בעודם מכישים אותך בעורפך , ולכן עליך להיות מוכן לקדם כל רעה בנסיגה מהירה אל החדר הזה , שמתענגים בו על החום שמפיץ תנור הגז ולא מופתעים משום אכזבה או בגידה .
באותו יום , 20 בפברואר 1980 בשעה ארבע אחר הצהריים כשחזר הביתה , היה מודע במעורפל לעובדה שאמו ממתינה לתוצאות בדיקה , אבל לא היה בזה שום דבר יוצא דופן , תמיד ריחפה מעליהם חרב הבדיקה הגורלית שסוף־סוף תחשוף את טיב המחלה המקננת בגופה .
מיד כשדחף את הדלת ראה אותה יושבת על הכורסה הקטנה ליד השולחן שמכשיר הטלפון מונח עליו .
היא לבשה את החליפה החגיגית שלה :
מכנסיים לבנים ומקטורן לבן עם צווארון תחרה וחגורה , ומתחתיו חולצה תפוחה מעט שבחזיתה רקומים עלי כותרת ורודים קטנים .
ראשה היה מורכן והוא לא ראה את פניה , רק את תלתליה החומים , ובעודו לכוד ליד הדלת התחוור לו הסיפור כולו והוא בוש בתשוקה שגאתה בו להסתובב לאחור , לדלג במורד המדרגות , לצאת אל רחוב השחר , לרוץ במורד רחוב הגיא ולזנק אל חיק הוואדי , שמסך גשם אפור מתוח מעליו .
ופתאום זיכרון דחף את תמונת הוואדי אל מחשכי התודעה :
הוא בן שש או שבע , והם מטיילים יחד ברחוב יפו ומחליטים לגשת אל האופה לקנות עוגת קינמון לכבוד יום שישי .
האופה , גבר צעיר כבן עשרים וחמש , בוחן את אמו , ומבטו החודר מפחיד את גבריאל הקטן והוא לופת את ידה בחוזקה .
אמו מרגיעה אותו והם ניגשים אל הקופה והאופה מחייך אליו בידידות ונדמה שגם שיניו הצהובות שוחקות .
" יש לך אמא סקסית , " הוא אומר .
הם יוצאים מהמאפייה ואמו מסדרת את כובעה הסגלגל שעוטר ברקמת פרחים מלאכותיים ונהרה מציפה את פניה , מעולם לא ראה אותה כה מאושרת .
" יש לך אמא סקסית , " היא חוזרת ואומרת בגאווה , עד שהם מגיעים לתחנת האוטובוס של קו 14 ליד הסניף המרכזי של מפלגת העבודה , " יש לך אמא סקסית . "
הוא עמד צמוד לדלת :
" את רוצה שאתקשר לאבא ? "
היא לא ענתה .
" אני אשיג את הטלפון שלו בקלות , " הוא התקרב אל הטלפון , באמת האמין שאביו נסע לבקר את אחד ממכריו בחיפה .
" לא , הוא יחזור עוד מעט , אולי במכונית כבר , " לחשה אמו , וכשהרימה את ראשה נראו על מצחה קמטים של תימהון קל כאילו התעוררה משינה עמוקה , ונימים אדמומיים התפתלו בלובן עיניה .
" אני אתקשר למיכאלה ! "
הוא קרא .
" לא , " סירבה אמו , " היא בעבודה עכשיו . "
ברכיו כאבו והוא חש חולשה בכל גופו .
השתיקה ביניהם מילאה אותו בהלה , והוא החליט שעליו למלא את הבית באנשים ומיד .
" אז זהו , אני מצלצל לדליה , " קבע , ואמו סירבה שוב , ולבסוף בייאושו הציע את מירה , שהתגוררה ברחוב החלוץ ושבעלה היה רופא בבית החולים הדסה הר הצופים .
לרווחתו קיבלה אמו את ההצעה .
" אלווה אותך למיטה , " הוא הציע , והיא הנהנה בראשה , והוא אחז בזרועותיה בעדינות ועזר לה לעמוד על רגליה , וכשעמדו שם קרובים נשם את הבושם המתקתק שלה וראה תלולית איפור כהה שנקרשה על לחָייה ואת הקמטים העמוקים סביב עיניה ואת ורידי ידיה , כאילו הופשטה בבת אחת מאותה חזות מטופחת שעטתה על עצמה כל בוקר לקראת יום העבודה במשרד , ופתאום הבין כמה חזק היא אוחזת בחזות הזאת וכמה קשה היא עובדת כדי לשמרה .
הוא חיבק את מותניה בידו והוליך אותה אל המסדרון המוביל אל חדר השינה , וגופה היה קרוב אליו וראשה נשען רגע על כתפו , אבל כעבור צעדים אחדים כבר השתחררה מאחיזתו ואמרה שתגיע לחדר בכוחות עצמה .
אולי בכל זאת יחד ?
הוא רצה להציע ולא העז , שתיקה של שנים היתה תלויה ביניהם והמילים הללו היו לקוחות משפה אחרת .
הוא ריפה את אחיזתו , משב קר הרעיד את גופו וכאב שהיה עמום קודם התחדד בצלעותיו , ורגליו נשארו ממוסמרות לרצפה בין הסלון והמטבח , שני צעדים מהטלפון , כשבהה בדמותה המתרחקת במסדרון .
גם אם לא אמרה את זה , גם אם עכשיו הם מתחרטים על חילופי הדברים הללו , שניהם ידעו מהו המשפט שחוצץ ביניהם :
אמרתי לך שעוד תניח פרחים על הקבר שלי ותבקש מחילה .
הוא התיישב על הכורסה , שעוד אצרה את חום גופה של אמו , והניח את שתי ידיו על ריפוד העור .
זמן־מה ישב שם בלא ניע עד שהתעשת והרים את שפופרת הטלפון וחייג את מספרה של מירה .
לא היתה תשובה בביתה , והוא פלט קללה חרישית ובכף ידו מחה זיעה מצווארו , ורק אז שם לב שהוא עדיין לובש את מעילו ושרצועה אחת של תיק בית הספר תלויה על כתפו .
הערב כבר ירד ובבית החשוך שררה דממה , ועל הקירות ריצדו עיגולים כתמתמים שהטילו פנסי המכוניות העוברות .
הוא קם וניגש לסלון , וכשהציץ מבעד לשמשה הגדולה אל הבניין שמולם , סונוור מאורותיו .
משלוש הקומות נשלחו זרועות אור וחיבקו את הבניין , רטטו על החלונות שמעבר להם רחשה תנועה בלתי פוסקת :
אנשים פוסעים לכאן ולשם , וטלוויזיה , ומוזיקה , וצעקות , והוא עמד זמן־מה מול כל הזוהר הזה שהתריס כנגד ביתם החשוך והריק .
הוא לא העז להדליק את האור בסלון , באפלה עוד נשמרה איזו מידה של אי־ממשות לכל אשר אירע כאן בשעה האחרונה .
הוא הסתובב וחצה את המסדרון בצעדים החלטיים ונעמד מול דלת חדרם של הוריו .
בעדינות נקש על הדלת ושאל את אמו אם היא רוצה שיכין לה תה .
אמו לא השיבה והוא הדף בעדינות את הדלת עד שראה את גופה הצנום מכורבל בצדה הימני של המיטה , השמיכות העבות סוככות עליה , ראשה נעלם ביניהן ורק תלתליה החומים נחים על הכרית .
הוא ידע שהיא לא ישנה .
" את רוצה שאדליק את התנור אמא ? "
" לא , " היא השיבה , והוא לא ידע אם באמת רצתה להישאר לבד והיה נחוש בדעתו שלא להשאירה שם .
הוא כחכח בגרונו ושאל אם תוצאת הבדיקות היא סופית .
" כן , " השיבה .
" מירה לא עונה , " הוא אמר והציע שיצלצל לאחיו הגדול .
" לא , " ענתה והשתרבב לקולה צליל נחרץ —  בעניין הזה כבר התחבטה וקיבלה החלטה :
" בינתיים אני לא רוצה שידע . "
" בסדר , אמא , " הוא לאט ונסוג לאחור , מפר את שבועתו שלא להשאירה לבד .
מוזר שדווקא בביתם שאפוף תמיד בשמות אנשים מארצות רחוקות שמתים בקצב קבוע , בבית שאמו דיברה בו על מותה המתקרב כעובדה מוגמרת , התקבלה מחלתה כגזרה משונה שבחדרי הלב עוד מאמינים שתופרך , ואין אפשרות אחרת .
הוא נשכב בבגדיו על הספה בסלון והתכרבל בשמיכת צמר .
השעה היתה שבע בערב , ולרגע סקר את חבריו וידידותיו מבית הספר —  לא היו הרבה , וממילא אין אף אחד שאליו הוא יכול לצלצל כעת .
הוא לא רצה להדליק את הטלוויזיה כי חשש להעיר את אמו .
הדבר היחיד שעלה על דעתו הוא להרדים את עצמו ולחמוק משטף המראות המציף את תודעתו , ובכולם הצטייר העתיד הקודר הצפוי לכל דרי הבית הזה .
כעבור כמה שעות התעורר לדקות אחדות ושוב הצליח למסור את עצמו לידי השינה .
הוא ישן בבגדיו על הספה בסלון כשחריקת הדלת העירה אותו .
פיו היה יבש ושפתיו נדבקו זו לזו .
הוא שמע את צעדיו של אביו ואחר כך ראה אותו נשען על דלת ההזזה של הסלון .
אביו היה לבוש חליפה שחורה , ובידו השמאלית השתעשע בעניבתו האדומה :
גלגל אותה סביב כף היד ובתנועה אחת שחרר אותה והיא השתלשלה מידו עד הרצפה , ושוב גלגל ושוב שחרר .
אביו התקרב אל כיסא הנדנדה שליד החלון והתיישב עליו , גבו מופנה אל גבריאל .
הוא הסיר את מגבעתו והניחה על השטיח ומתח את רגליו לפנים .
אחר כך הוציא מכיס מקטורנו פתקים מקופלים , פרש אותם ובחן אותם בחושך .
הסלון היה קר והבניין הנשקף מהחלון רחב הידיים — " החלון הצרפתי " כינה אותו אביו —  נבלע באפלה .
עכשיו , כשכבר היה ער , מחלתה של אמו ריחפה במרומי תודעתו וחלשה על המרחב כולו , וכל הרהור חולף ספג את צִלה .
אביו קרע לגזרים כמה פתקים ותחב אותם לכיס המקטורן .
הוא קם מכיסא הנדנדה וגבריאל הבין שבין אביו ובין הידיעה על מחלת הסרטן חוצצות עכשיו רק דקות אחדות .
הוא הצמיד את לחיו אל הכר ועצם את עיניו , אך פתאום שמע את שריקת הקומקום מהמטבח , וכעבור רגע שב אביו אל הסלון נושא עמו כוס תה על צלוחית .
הוא ניגש אל המזווה בסלון , ובעודו שורק איזו מנגינה הוציא משם בקבוק וודקה ומזג מתוכו לספל התה .
אחר כך רחרח את התה , לגם לגימה ונאנק בהנאה , ושוב התיישב על כיסא הנדנדה .
גבריאל עצר את נשימתו , עד אותו רגע לא התכוון להסגיר את ערותו , הוא לא רצה לשקר לאביו אך גם לא חשב שתפקידו לבשר לו את הבשורה , ולא רק משום שחשש מתגובתו אלא גם מכיוון שזכותה של אמו לבשר זאת לבעלה במילים ובטון שתבחר , ואם תרצה למשל לומר :
" הנה , כמו שטענתי כל השנים , אני חולה , " ותתענג על צדקתה —  האם הוא רשאי למנוע מאמו את העונג הזה ?
אך הבְּעתה שתקפה אותו היתה כה גדולה עד שחש שהוא חייב לחלוק אותה עם מישהו ; הרי האיש מפורסם בכישרונו לבחון דברים מזווית מקורית .
אביו לגם מהתה בדבקות וכשסיים הניח את הצלוחית על השטיח בין רגליו .
" חולה אמא שלך , " התנגן קולו בסלון כשהזדקף .
" כן , חולה , " השיב גבריאל .
" חולה אמא שלך , " חזר אביו ואמר .
" היא חולה , " אמר גבריאל , ועכשיו חשד שאביו מבושם קצת .
דממה השתררה בסלון , וגבריאל הביט בתנועות כיסא הנדנדה שנעשו מהירות יותר .
" איך שמעת ? "
שאל גבריאל .
" כבר כמה ימים אני יודע , " המהם אביו .
" ולא סיפרת לה ? "
" עוד עשו שם כמה בדיקות לוודא , " התגרגר קולו של אביו , " וחוץ מזה , אין כל רע בדחיית בשורה רעה . "
" אני מקווה שנהנית בחיפה , " אמר גבריאל וקיווה שאביו לא יחמיץ את הבוז בקולו .
" אתה יודע , חיפה , " השיב אביו בעליזות , " נותנים למפא"יניקים עיר :
הם מתים , העיר מתה . "
" אמא בחדר , אולי היא לא ישנה , " גבריאל אמר .
" טוב , דיברנו מספיק , " קבע אביו בתקיפות פתאומית , " מחר יש לימודים . "
הוא קם מכיסא הנדנדה , וגבריאל הטה אוזן אך לא שמע דבר .
כנראה אביו חלץ את נעליו .
גבריאל נרדם , וכשהתעורר שוב השעה היתה חמש בבוקר .
בחוץ היה חשוך .
עכשיו חש ערני לגמרי , הרי ישן לסירוגין מהשעה שבע בערב .
הביט החוצה ומבטו נבלע בוואדי שבלילות היה לאיִן שחור , ולפעמים התכסה בכיפה סגולה־כהה שבדמיונם של הילדים תפחה לגבהים שאין להם שיעור ואפשר היה ללוש אותו לצורות אחרות —  יער משופע בעצים תמירים מסיפורי אגדות אירופיים , בִּיצה ענקית שבמעמקיה קבורים כל אלה שהטביעה , אפילו אוקיינוס שמוביל לארצות רחוקות —  שכן כל המסתורין שנעדר מחיי היום־יום של פרוור קטן המכיר רק שערוריות קרתניות נאצר בוואדי של שעות הלילה , כל הזיות הגבורה והחלומות על קברים וגופות , גיבורים ורוחות , כל אשר רחש וגעש בדמיון ונועד להמיר עוד ועוד ימים דומים מדי בעולמות אחרים הוביל תמיד אל הוואדי בלילות .
לא היה דבר שהסעיר את הילדים יותר מאורות שריצדו שם ושלהבו את התקווה שמשהו חייב להתרחש שם בלילות .
הוא נזכר איך כשהיה בן שמונה העיר את אביו לספר לו על האורות בוואדי , ואביו , בניגוד לכל האבות שסילקו את בניהם בחזרה לחדר השינה , מלמל מיד :
" לבש מעיל , נצא לבדוק . "
עורו סמר ורעד אחז בכל גופו כשלבש את המעיל , והם יצאו אל הלילה הקר , טיפסו במעלה הערוץ , חיפשו את האורות , שלא נראו עוד , הסתבכו בשיחים קוצניים , החליקו על אדמה רטובה , הריחו גומי שרוף .
אביו עישן סיגריה , וזה היה הלילה הגדול של ילדותו וגם מחווה של אביו שהספיקה לזמן רב .
מעשים כאלה של אביו קוממו את אמו יותר מכול —  הנטייה הזאת להופיע מדי פעם בבית ולקנות את לב הילדים במחווה אחת גדולה , שמערבלת את רצף האירועים עד שכולם מוכנים להישבע שהוא היה בבית כל הזמן .
הוא חצה את הסלון , וכשפנה אל ההול ראה את אביו שרוע על הכורסה שליד שולחן הטלפון , מקטורנו פרוש על פלג גופו העליון , ראשו שעון על הקיר שמאחוריו , עיניו עצומות , פיו פעור מעט והוא פולט נשיפות חרישיות .
הוא חלף על פניו ובמטבח הכין קפה שחור , וחלף על פניו שוב כשחזר עם הקפה לסלון .
גבריאל התיישב על כיסא הנדנדה ושתה מהקפה בלגימות קצרות , עד שהקפה היה קר והבוקר עלה .
■ ■ ■


" תפזר קצת כסף , " הורה לו מייקל ברוקמן , " חפש מטרות נעלות . "
בשנת 1985 אמנם היה לו כסף לבזבז מטעם קרן הגידור " ברוקמן , סטנסטון ובארנס " , אבל למרבה הצער הוא לא הכיר אפילו אדם אחד שקשור לעניינים כאלה .
למעשה , כשמנה את האנשים שאליהם יוכל לפנות , הבין שחוג החברים של הוריו מצומצם :
כמה חברות של אמו , שניים מחבריו הוותיקים של אביו מבית הקפה של סעדיה שנשארו בחיים , ועוד כמה ידידים שנעלמו אחרי מותה של אמו .
האדם היחיד שאולי אפשר להיעזר בו היה דוקטור ויינשטיין , בעלה של מירה חברתה של אמו , מנתח בבית החולים הדסה שהפליג ברחובות בית הכרם במכונית BMW שחורה מהדגם החדיש ביותר , אבל כשסיפר לוויינשטיין שהוא מייצג יהודים־אמריקנים שמעוניינים לתרום למטרות נעלות בישראל , הביט בו הדוקטור כסוף השער בתימהון .
זה לא היה מפתיע במיוחד :
איש מחוג חבריהם לא הבין בדיוק את טיב עבודתו של אביו .
הם ידעו שהוא כותב דוחות עבור אנשים עשירים שמתגוררים מחוץ לישראל , אבל לא הבינו באילו נושאים ומכוח איזו מומחיות בדיוק , והיו שחשדו שמעורבים כאן כספים לא כשרים —  הלבנת הון , עסקאות נשק ( האפשרות הזאת צצה לאחר שאמו סיפרה לחברותיה שבעלה נסע לדרום אפריקה ) —  השד יודע באיזה עניינים הוא מעורב , אלברט מנסור .
בקיצור , ויינשטיין לא רצה להתעסק בכסף המפוקפק של המנצורים ואמר שאם יש לו קצת דולרים שיתרום אותם לבית"ר , הוא ודאי אוהד את בית"ר , הנה מספר הטלפון של יושב ראש הקבוצה .
בשבועות הראשונים הוא ישב שעות לבדו במשרד קטן ששכר במתחם מגרש הרוסים בירושלים ולא עשה דבר .
כל הזמן הציקה לו המחשבה שאין לו מושג איך להשתמש בכספים שהועמדו לרשותו , וכשמייקל ברוקמן יגלה זאת הוא יפטר אותו באותה קלות דעת ששכר אותו .
העובדה שאינו מכיר בירושלים אפילו אדם אחד בעל מעמד נראתה מכשול בלתי עביר .
למעשה רק בשובו מניו יורק , כשהחל לקרוא באמת עיתונים והתעניין בנעשה בעיר , הבין שהוריו היו כצללים בלתי נראים בירושלים , ושבכל השנים שהם חיו בדירה נאה בבית הכרם ואחר כך בבית ברחוב סעדיה גאון והתעטפו באשליה שהם במרכז העיר —  לאמתו של דבר חיו בשוליים הנידחים של ירושלים ופשוט לא ידעו את זה .
הם לא היו מעורבים בענייני פוליטיקה או תרבות או נדבנות , לא היו קשורים לחוגים חברתיים ולמוסדות עתירי השפעה .
מהעיתונים למד שבעיר קיימים מעגלים חברתיים שמתרחבים ומתכווצים ומשיקים זה לזה , ואיפה הם היו בכל השנים הללו ?
הוא חש שהוריו לא הכינו אותו לעולם הזה , ושלא כאביו , שבשנות הארבעים הסתער על בעלי הכוח בירושלים ולא הבין שאינו מדבר בשפתם , הוא , גבריאל , מפוכח דיו להבין שאפילו אינו יודע אילו כלים חסרים לו כדי להשתלב בעולמם , למשל כל אותם חוקים , גינונים והבנות עדינות שילדים מטמיעים בתוכם כמובן מאליו .
בבהירות התגלתה לו כעת החומה החוצצת בינו ובין ירושלים האחרת , שם אנשי עסקים נפגשים בחתונות במלון הילטון או המלך דוד , בוועידות עסקיות בבנייני האומה , במסיבה לכבוד אדם שמונה לתפקיד או פרש ממנו , באירוע לרגל יוזמה חדשה בתחום התרבות , ירושלים שבה ידוע היטב מי הם בעלי הכוח האמתיים ובזים למתחזים .
בחומה שחוצצת בינו ובין ירושלים הזו , שבה קורים הדברים , לא היו סדקים ולא התגלה לעיניו שום שער שמופקד עליו מישהו שיעזור לו להשתחל פנימה .
האנשים שהיה זקוק להם לא הכירו בקיומו .
והיה עוד הבדל מהותי בינו ובין אביו :
אביו היה זקוק תמיד לכסף כדי לממן את רעיונותיו , ואילו הוא אמור לחלק את הכסף , אבל איך ?
נניח שיאתר מטרות נעלות , איך יפנה לנוגעים בדבר ?
הוא הרי בחור צעיר שלומד לתואר ראשון , ויום אחד הוא מופיע ומנופף בדולרים שמיועדים למטרות נעלות ?
מטבעו לא הצטיין ביצירת קשרים עם אנשים חדשים .
אם הושיבו אותו ליד אנשים במסעדה —  כמו שקרה בניו יורק —  הוא גייס את כל כוחותיו , הצליח להפגין קסם אישי ובעיקר הרשים בכישרונו להקשיב , אבל גם בניו יורק קדחה בו החרדה שיקרוס לנגד עיניהם .
תמיד פחד שילעגו לו , לא אדם אחד אלא כולם יחד , ושעליו לחמוק מהלעג הזה , להיעלם רגע לפני שמצטללת בקרב הנוכחים ההכרה שהוא האיש שיש ללעוג לו .
הביקור בניו יורק אמנם שיכך מעט את החרדה , אך עדיין לא היתה בו התעוזה הנדרשת כדי לפרוץ את החומה ולהציג את עצמו לפני זרים גמורים , לנקוט יוזמות שיגרמו להם להכיר בקיומו , וכשציווה על עצמו להתייצב לפניהם לרוב נחל כישלון .
להיות מחוללו של אירוע ולרתום אליו אנשים שלא הכיר ?
בינתיים זה נראה למעלה מכוחותיו .
הוא החליט שהשלב הראשון של עבודתו יהיה מחקר , קודם כול ישרטט לפני מייקל את מפת הגופים הזקוקים לכסף במדינת ישראל , אחר כך יבחרו את המעניינים ביותר .
מדי בוקר קרא במשרדו את כל העיתונים וחיפש גופים שזקוקים לתרומות .
בספריית האוניברסיטה קרא על הסוגיות המעסיקות את יהודי ארצות הברית ועל הגופים המנהלים את הקשרים בין מדינת ישראל ובין יהודים ברחבי העולם .
לאחר כחודש של עבודה שקדנית השלים רשימה של עשרים וחמישה מוסדות שנראו לו מעניינים :
ההסתדרות הציונית , קרן ירושלים , מוזאון ישראל , מוזאון השריון החדש בלטרון , קרן שחילקה מלגות לסטודנטים מעוטי יכולת , בית התרבות החדש בדימונה , פרויקט מיליון עצים ניטעים ביערות הכרמל , בית החולים הדסה ועוד .
את הרשימה העביר למייקל בניו יורק וחיכה להוראות נוספות .
מייקל ענה לו כעבור שבוע :
כדי לתרום כסף לגופים כאלה הוא לא זקוק לנציג בישראל , הם פונים אליו ממילא כל הזמן .
הוא מחפש פרויקטים מיוחדים שקשורים למטרות כמו דמוקרטיה , הקניית יכולת השתלבות בכלכלה המערבית , חיזוק הקשר בין יהודי התפוצות וישראל , ציונות ליברלית .
הוא רוצה פרויקטים חדשים שלא יקומו ללא קרן הגידור .
למשל —  וזו היתה יוזמה של אנתוני בארנס שאשתו נולדה במקסיקו סיטי —  בכל שנה מחלקת הקרן מלגות לסטודנטים מקסיקנים מצטיינים ממשפחות עניות .
המשבר הנורא במקסיקו בשנת 1982 הטריד מאוד את בארנס ואשתו , אף על פי שבאותה שנה הרוויחה קרן הגידור 55 מיליון דולר " כשהימרה בגדול " נגד המטבע המקסיקני ; זו בעצם היתה ההחלטה הראשונה של מייקל כמנהל הקרן .
בארנס אמנם הצטער על ההימור של הקרן נגד הפסו המקסיקני , אבל לשניהם היה ברור שהמחויבות הראשונה של הקרן היא למשקיעים , וממילא זה לא ש"ברוקמן , סטנסטון ובארנס " הפילה לבדה את המטבע המקסיקני .
העיקר הוא שאחרי המשבר במקסיקו החליטו בארנס ואשתו לסייע למדינה האומללה :
מאז שנת 1983 מקיימת הקרן ועידה שנתית בקנקון ומשתתפים בה הסטודנטים שלמדו באוניברסיטאות בעזרת המלגות של הקרן , ובמושב מיוחד בוועידה מועלים רעיונות חדשים לפיתוח כלכלת המדינה .
אז בארנס דואג למקסיקו , יפה מאוד , וגם הוא רוצה משהו כזה , גדול יותר , שקשור למדינת ישראל .
" הפעל את דמיונך , גבריאל , " נזף בו , " יש לך דמיון , נכון ? "

כעבור שבוע , בערב קיצי בשנת 1985 , הוא ישב עם אביו במרפסת רחבת הידיים של ביתם .
אף על פי שעדיין התגורר בבית הוריו , הוא לא דיבר עם אביו על עבודתו החדשה וזה העמיד פנים שאינו יודע דבר .
אביו הרי בז למוסדות שהוא הזכיר בדין וחשבון שהגיש למייקל וראה בהם גופים שנשלטים על ידי מפא"י , שגם כשאינה בשלטון מנהלת את המדינה באמצעות ארגונים וחברות ממשלתיות כמו ההסתדרות , בנק הפועלים , תנובה , סולל בונה , המשביר המרכזי , כור , חברת החשמל , הקרן הקיימת , שלא לדבר על הקשרים עם הקיבוצים שהפסידו את כספם בבורסה , והמפא"יניקים עם הליכוד החזירו להם הכול .
אביו האמין שבמקום לטפח את הגופים האלה צריכה ישראל לטפח אנשים צעירים מלאי דמיון ותעוזה , שרוצים להקים עסקים אך לא יכולים לפרוח במדינה שמנוהלת כ"אחות הקטנה של ברית המועצות . "
אחיו הגדול טען שאביהם מאשים את מפא"י בכישלונותיו העסקיים ושבעצם הוא תובע את עלבונו של אלברט מנסור הצעיר , שהמפלגה סירבה לממן את רעיונותיו הנועזים .
מובן שזה היה הסבר חלקי :
גם בשנים שאביו דיבר אל לבם של עסקני מפא"י שיממנו את יוזמותיו הוא ראה בהם " בטלנים סובייטים " , וטען שבזמן שהטכנולוגיה בעולם מתקדמת בקצב מסחרר הם עסוקים בהבלים כמו חקלאות ודישון ונחושים להפוך את ישראל למדינה המשעממת בעולם .
ובכל זאת , למרות דעותיו הנחרצות , גבריאל נזקק עכשיו לדמיונו המפואר של אביו .
הוא סיפר לו על מייקל ועל רשימת הארגונים שהכין , ואביו שאל בלעג :
" איזה ארגונים הזכרת שם ? "
כשנקב בשמותיהם העווה אביו את פניו בסלידה והעביר את אצבעותיו ברעמת שערו הלבנה , תנועה שהרגיעה אותו כשנפשו סערה :
גבריאל ראה אותו יושב ליד גופתה של אמו בבית החולים הדסה , ביד אחת אוחז בידה ובאחרת משחק בשערו הלבן .
" בכמה קייטנות היית ? "
שאל אביו לבסוף .
" ימק"א , מחזור א' ומחזור ב' , יער ירושלים , עין כרם , והיו עוד , " הוא השיב מיד .
" נהנית שם ? "
הפטיר אביו , קם ממקומו ויצא מהמרפסת .
כעבור דקה או שתיים שמע מים זורמים בחדר האמבטיה ושיער שהערב אביו יֵצא שוב לפגישה .
בקיץ ההוא החל אביו להיפגש עם נשים .
לפעמים הן היו מבקרות בביתם והם היו יושבים בסלון , שותים יין ומדברים , ואם הפגישה התקדמה היטב , אביו היה מציע להן כמה שאיפות מסיגריית מריחואנה נחמדה .
הוא הרבה לבלות בארוחות ערב , המסעדה המועדפת עליו היתה המצודה , מסעדה סינית מול חומות העיר העתיקה , שבעליה נהג לפנק אותו במטעמים שלא הופיעו בתפריט .
הוא לא ידע איך הכיר אביו את הנשים הללו ולא הציק לו בשאלות ; אחיו הגדול אמר לו פעם שאביהם מנהל רומנים עם נשים רבות וכולם יודעים את זה , אמם יודעת וחברותיה וחבריו של אביהם , אבל האיש לא חדל ממנהגיו משום שכזה הוא .
גבריאל לא העז לחטט בעניין , בוודאי לא עכשיו אחרי שנשארו בבית רק אביו והוא וזכר האישה שאיננה —  אחיו עזב את הארץ והתיישב בלוס אנג'לס ומאז מות אמם קיים אתם רק קשר מכתבים רופף —  שאת שמה מציינים רק לעתים נדירות , אך הבית כולו עדיין נושא את עקבותיה :
בארון מונחים בגדיה , נעליה מסודרות זוגות־זוגות במגירות , על הקולב שליד הדלת תלויים מעיל הפרווה שלה , כובעיה ותיקיה , בחדרים מפוזרים הספרים האחרונים שקראה ( בית בובות , עלובי החיים , שירה של עגנון שקראה בעקבות בעלה ) , ועל המדף בחדר האמבטיה עדיין מונחת מברשת השער שתלתליה לכודים בה לצד קופסת הניוואה הכחולה וכלי איפור ובשמים , והמגבת הכחולה שלה עדיין תלויה על הקולב .
■ ■ ■ 

קייטנות .
הרעיון של אביו אכן היה מעניין למדי וכעבור שבועיים פרש אותו לפני מייקל ברוקמן .
ליתר דיוק , הוא כתב לו מכתב ופירט את ההצעה ותחילה הראה אותו לאביו .
כעבור יומיים החזיר לו אביו את המכתב ואמר לו :
" שים במעטפה ותעביר למיטיבך . "
כשגבריאל קרא את הנוסח המתוקן גילה שאביו כתב הכול מחדש , ושהנוסח החדש טוב לאין ערוך .
המשפטים התקצרו , הטיעונים נוסחו בבהירות , והמסקנות שנבעו מהם נראו מתבקשות .
מעולם לא קרא דין וחשבון של אביו על אדם שמת , אבל הניח שזה הסגנון שמאפיין אותו בעבודתו ומקנה לו מעריצים " בחוגים מסוימים של אנשי עסקים , " כמו שאמר מייקל —  כתיבה צלולה המחויבת לרצף בין האירועים המתוארים ובין הטענות המועלות , שאין בה זכר לפערים המאפיינים את סיפוריו של אלברט , לנטייתו לגלוש לסיפורים צדדיים ולהרבות בגוזמאות .
הרעיון היה פשוט :
כדי לתרום למטרה נעלה ראוי קודם לנתח את האתגרים שלפניהם אנחנו ניצבים .
ידוע שיהודים בארצות הברית מוטרדים מהתרופפות הקשר של ילדיהם למדינת ישראל וליהדות —  מייקל סיפר לו שכמה מחבריו מתלוננים שילדיהם מסרבים לעבור את טקסי העלייה למצוות ומכריזים שהם לא קשורים לשום דת —  ובעיקר הם מוטרדים מנישואים ללא יהודים , שעלולים להרחיק את ילדיהם מחיק העם היהודי .
בדיוק מהסיבה הזאת הקימו ב־ UJA את הארגון למנהיגות צעירה , שנועד להפגיש צעירים יהודים מצליחים מארצות הברית ומישראל , אך מי שכבר עמדו על דעתם לא נוטים
לשנות את השקפותיהם , ואם ענייני העם היהודי לא מעסיקים אותם , קשה להראות להם את האור .
החלק השני של המכתב עסק בישראל :
בישראל , בחודשי הקיץ , ילדים שהוריהם לא יכולים לממן להם קייטנה ושביישובים שלהם אין די מקומות מסובסדים בקייטנות , נקלעים למצוקה .
הילדים מבלים את ימיהם בשיטוט חסר תוחלת ברחובות , מסתבכים בקטטות , שותים אלכוהול , והאלימות גואה .
אם כן , מדוע לא לנקוט יוזמה שתענה על מצוקות שני הצדדים ?
קייטנות משותפות לילדים יהודים מישראל ומארצות הברית , איזה ראש עיר לא יאמץ רעיון כזה :
קייטנה שתמומן על ידי יהודים מארצות הברית , ושילדי עירו יוכלו להצטרף אליה בחינם או בתשלום סמלי .
מלבד שעשועי קיץ —  ברכות , משחקים , טיולים —  יהיה לקייטנות גם ממד חינוכי :
הילדים ישמעו הרצאות על מדינת ישראל ועל תולדות העם היהודי ויבקרו במצדה , ביד ושם ובכותל המערבי .
בקייטנות כאלה הרי מתרקמות חברויות ואהבות קטנות , וקשר כזה בין ילדים יהודים מארצות הברית וישראל יועיל לא מעט בעתיד ; יום אחד גורל העם היהודי יופקד בידיהם .
כדאי להתחיל בארבע קייטנות , ואחרי שיופקו הלקחים הנדרשים תיפרש רשת הקייטנות בכל רחבי ישראל .
הרעיון מצא חן בעיני מייקל ברוקמן .
" בדיוק רעיון כזה חיפשתי , רעיון שמגלם ערכים שבהם אני מאמין , " הוא כתב לגבריאל .
" בעוד חודשיים אני מגיע לישראל לכנס של התוכנית למנהיגות צעירה של ה־ UJA , ובזמן שאהיה בישראל נקים צוות בראשותך , גבריאל , שיהיה אחראי למימוש הפרויקט .
עולים בדעתי כמה מחברי הישראלים שיוכלו להושיט יד . "

כעבור כחודשיים בשעת בוקר מוקדמת נקשו על דלת ביתו ארבעה בחורים צעירים .
הם הבריקו וצחצחו את הבית , הסירו מהקולב את המעילים , התיקים והכובעים של אמו ותחבו אותם לארגזים , ומחדר האמבטיה סילקו את מברשת השער של אמו ואת מברשות השיניים שלהם ושלה , סילקו כלי איפור ותמרוקים , את המגבת הכחולה , סידרו הכול בארגזים וסחבו אותם לחדר השינה .
כשהם הסתלקו , בשעות הצהריים , הגיעו כמה גברתנים ופרקו בסלון כיסאות ושולחנות , וכשאלה עזבו הגיע השף של מלון הילטון בלוויית שני עוזריו ומלצרים בחליפות לבנות , והם מילאו את המקרר בבקבוקי שמפניה ויין לבן , הציבו את השולחנות בסלון ובמרפסת , פרשו עליהם מפות לבנות , הניחו פלטות חמות , צלחות וקערות , גביעי יין ומגשי כסף , והבית התמלא בניחוחות של בקר ועוף ואורז , ובמרפסת צץ דלפק ועליו סודרו בקבוקי יין וויסקי ובקבוקי שמפניה בקרח .
כשסיפר לאביו על הצעתו של מייקל שהוא יארח בביתם את חברי ה־ UJA למנהיגות צעירה , לגלג אביו על הרעיון והכריז שהוא לעולם לא יתחכך בעסקנים האלה .
" אבל תנוח דעתך , " הוסיף , " עבור הקריירה שאתה מכוון אליה , זה רעיון ראוי . "
גבריאל הזמין אותו לאירוע ורווח לו כשאביו הודיע שהוא מעדיף לנסוע לחיפה לבקר חברה ותיקה .
" אמור לי משהו , גבריאל , " אמר אביו פתאום , " אתה הרי בחור צעיר , כולך ענוות נעורים , ודווקא בך בחר אדון ברוקמן לנציגו בישראל ?
הרי האיש לא חדל להרעיף עליך חסדים . "
" הוא מאמין באנשים צעירים . "
" מאמין באנשים צעירים , " חזר אחריו אביו .
בשעה שמונה בערב נעצר אוטובוס תיירים מול ביתם , ועשרות האורחים שהגיעו היישר ממצדה חצו את החצר הקטנה :
חברי ארגון ה־ UJA למנהיגות צעירה מכל רחבי ארצות הברית ועמיתיהם הישראלים .
גבריאל התהדר בחליפה יקרה שקנה בחנות ברחוב יפו שאביו המליץ עליה ובעניבה אדומה־שחורה מפוספסת , ומיד כשחצו האורחים את מפתן ביתו גילה שהוא האדם היחיד במקטורן ובעניבה —  כולם היו לבושים בחולצות כפתורים , היו שתלו על כתפיהם ז'קטים בהירים או מעילי רוח , היו שלבשו אפודות משובצות , ורובם נעלו נעלי ספורט לבנות .
למעשה , כולם בחרו בסגנון נינוח ורק הוא עמד שם מצוחצח כולו , חנוט בחליפה ונועל נעלי עור מבריקות .
מייקל ברוקמן ניגש אליו וחיבק אותו , ונדמה היה אז שצל חולף על פניו , מן הסתם התרעם על בן טיפוחיו שלא למד איך מתלבשים לאירועים כאלה .
לא היה טעם להחליף בגדים , אם יעשה זאת ילעגו לו פעמיים , ולא נשארה בררה אלא להסתובב ביניהם בבגדי חתן .
במרפסת זיהה שני חברי כנסת , שלושה אנשי עסקים שקרא עליהם בעיתונים , יורש מטורזן בחליפת טניס לבנה ששמו הוזכר תכופות במדורי הרכילות , ועיתונאי מידיעות אחרונות שלדברי מייקל נוסע כל שנה לסיבובי הרצאות בארצות הברית מטעם ה־ UJA.
מייקל אחז בזרועו והציג אותו לפני המוזמנים וסיפר לכולם שגבריאל מנצור הוא מנהל פעילות הפילנתרופיה של קרן הגידור בישראל .
הם התלוצצו עם חברי הכנסת , מייקל הזהיר אותם שלא יעזו לבקש מגבריאל כסף לקמפיינים שלהם , והתיישבו על הספה בסלון עם מנהל בבנק הפועלים ושני אנשי עסקים מבוסטון .
גבריאל הציג לפניהם את רעיון הקייטנות , והתברר שכולם כבר שמעו עליו ממייקל על פסגת המצדה .
אחר כך , בעוד כולם עסוקים בצלחותיהם , הציג המנהל בבנק הפועלים בקווים כללים את התוכנית הכלכלית שהממשלה מתווה למלחמה באינפלציה , ואמר שלפי השמועות ממשל רייגן ילווה לממשלת ישראל סכום של כמה מיליארדים כדי לעזור במימוש התוכנית .
מייקל המהם שזו ההחלטה היחידה של רייגן שהוא תומך בה , ופתאום שאל את המנהל מבנק הפועלים על מדיניות המכס של ישראל בכל הקשור ליבוא תפוחים ; חברה של אחד מלקוחותיו בקרן הגידור עוסקת בתחום ולטענתם המכס בישראל גבוה כמו במדינה קומוניסטית .
המנהל בבנק הפועלים הופתע מן השאלה ולא מיהר להשיב , ולבסוף אמר שהבנתו בתפוחים קטנה ושבנושא הזה כדאי למייקל לדבר עם שר החקלאות , אם כי הנטייה של השר תהיה בוודאי להגן על החקלאים הישראלים .
מייקל השיב שהוא בעד הגנה על תוצרת מקומית , אבל אי אפשר להשתמש במכסים כדי למנוע כל תחרות , והרי ארצות הברית היא המובילה בעולם ביצוא מוצרים שמקורם בחקלאות .
אחד מידידיו מה־ Washington Apple Commission הראה לו מסמך שלפיו מגיע הייצור השנתי בארצות הברית למאתיים ועשרים מיליון ארגזי תפוחים של ארבעים פאונד !
" לא ידעתי שגם בעסקי התפוחים יש לך חברים , מייקל , " קרא במבטא ישראלי גבר סמוק פנים שישב לידם .
גבריאל לא הכיר אותו , ומנימת הדברים ומהתעלמותו של מייקל מהם הסיק שלא שוררת בין השניים חיבה .
" והנה דווקא ביצוא לישראל יש לחברות שלנו קשיים גדולים , " אמר מייקל בנימה זעופה , " זה לא הוגן שבין ידידים קרובים כמו ארצות הברית וישראל צד אחד משתמש במכסים כדי למנוע תחרות . "
המנהל בבנק ענה שעקרונית הוא מסכים אתו , אבל יש לוודא שהורדת מכסים לא תפגע בענפים חיוניים בתעשייה .
" על זה כבר הסכמנו בהתחלה , " השיב מייקל קצרות .
השתררה שתיקה מעיקה ואחר כך הפנה מייקל את גבו למנהל מבנק הפועלים והחמיא לגבריאל על עיצוב הסלון , והמנהל , שהבין כי אינו רצוי עוד , ניגש אל הבר .
מייקל עקב אחריו בעיניו והפטיר :
" בנקאי טוב אמור להבין בכל תחום , " ואחר כך שקע בספה וצודד מבטים אל הדלת כמצפה למשהו .
גבריאל ניגש אל הבר , ושם חיבק את כתפו הגבר סמוק הפנים שישב לידם קודם וסיפר ששמו גולדמן , בשנות השבעים היה חבר " המשמרת הצעירה " בכפר סבא ובשנים האחרונות הוא " בונה שכונות בכל פלורידה . "
גולדמן שיבח אותו על רעיון הקייטנות ואמר שאם גבריאל יזדמן לפורט לודרדייל הוא ישמח לארח אותו .
גבריאל הודה לו ופיתל את כתפיו בעדינות כדי לשחרר אותן , ורגע לפני שנפרדו הצטחק גולדמן :
" הבן כמו האב , אתה אף פעם לא יודע מהו הדבר שהם באמת רוצים , הברוקמנים . "
" ואתה יודע ? "
לחש גבריאל ברוגז , ובעודו מתרחק התגלגל אחריו צחוקו של גולדמן :
" שאלה טובה מאוד . "
הוא קיווה שמייקל לא ראה אותו מחובק עם גולדמן .
הוא התיישב על הספה , והיושבים לצדו התחלפו זה אחר זה :
יושב ראש ארגון הג'וינט , אדריכל מפורסם , מנכ"ל משרד המסחר והתעשייה , בעליו של משרד רואי החשבון הגדול בירושלים , דיקן החוג למדעי הרוח באוניברסיטה העברית , אוצר מהמוזאון , שני חברי הכנסת , מנהל המחלקה האונקולוגית בבית החולים הדסה .
כולם החמיאו לו על הבית היפה ועל האירוח , שאלו איפה למד ואיפה שירת בצבא והתפעלו מהעניין שבחור צעיר כמוהו מגלה בעתיד העם היהודי , כן ירבו צעירים כאלה !
ומתי הכיר את מייקל ברוקמן ?
פתאום הבין שאלה הם האנשים שמעבר לחומה .
מדי פעם ניגש אליו מייקל וחיבק את כתפו ולחש דברים באוזנו , ונראה שהבין , עוד לפני שהגיע לישראל , את המצוקה שגבריאל נתון בה ולכן הציע לו לארח את הערב הזה בביתו , כדי להציגו לפני כולם כבן חסותו וידידו .
אך גבריאל עדיין השתאה מן הקלות שהתקבל בה .
ייתכן שזה קל כל כך ?
גם אם רצה לשמור על ספקותיו , משהו בו כבר נענה לאנשים האלה , השתכר מהחיבה שהרעיפו עליו ; כבר בשעה הראשונה הוזמן לארבעה אירועים .
לקראת עשר בערב הגיע לביקור קצר ראש עיריית ירושלים וכולם התגודדו סביבו , ופתאום ניגש אל גבריאל מישהו ולחש באוזנו :
" ראש העיר רוצה להכיר אותך , " הוביל אותו אל הדבוקה ואמר בקול לראש העיר :
" הנה גבריאל בן צור , המארח שלנו . "
" גבריאל מנצור , " תיקן אותו מישהו .
" גבריאל מנצור שלנו , איש כל כך צעיר , " התמוגג ראש העיר , וגבריאל תהה אם לא הסתננה לקולו אירוניה .
ראש העיר עב הבשר וסמוק הפנים , שקו מכנסיו מגיע עד לחזהו , הודה לו על שהעמיד את ביתו לרשות ה־ UJA ; בשנים קודמות התקיים האירוע בבתיהם של אישי ציבור , וזהו בהחלט שינוי מרענן להתארח אצל בחור צעיר כל כך שמתעניין בקשר החם שבין ישראל ליהודי ארצות הברית , הם פשוט חייבים להיפגש כדי לדבר על שיתוף פעולה בין הפרויקט של גבריאל ובין קרן ירושלים , והוא נזכר שמייקל הזהיר אותו מראש העיר , שחומד כל דולר שהוא רואה בשביל קרן ירושלים .
גבריאל הביט במייקל וציפה לראותו מסופק , עכשיו כשהאורח רם המעלה הגיע לאירוע , אך נדמה היה שהחיוך שמייקל עוטה מתכווץ בעוד המבטים קצרי הרוח שהוא תולה בדלת הראשית מתרבים .
אחר כך בירך ראש העיר את כולם , ומייקל הילל את " ראש העיר הטוב בהיסטוריה של ירושלים " והודה למארח מר גבריאל מנצור .
בעוד כולם מתגודדים סביב ראש העיר , אורו פתאום פניו של מייקל והוא מיהר אל הדלת .
בפתח עמדו שני גברים גבוהים וממושקפים וסקרו את הבית במבטים משועממים .
מייקל לחץ את ידיהם בחמימות והוביל אותם אל הבר במרפסת , וכשחלף על פני גבריאל לא טרח להציג לפניו את האורחים .
" להם הוא חיכה כל הערב , לא הבנת ? "
גולדמן נעמד ליד גבריאל ופניו התעוו בחיוך מר , " אתה מכיר את האדונים האלה ? "
שאל ודחף לפיו כף גדושה מוס שוקולד .
גבריאל לא השיב וכבר נפנה מגולדמן , אך זה אחז בזרועו .
" אל תדאג , הוא לא יראה אותנו יחד , הדבר היחיד שמעניין אותו עכשיו זה האורחים שלו , מר סטנלי פישר ומר הֶרבּ שטיין . "
" עשר הנקודות של הֶרבּ שטיין , " ציטט גבריאל כותרת שקרא בעיתון —  הוא התקשה לוותר על ההזדמנות להרשים את גולדמן — " אלה הנציגים של הממשל האמריקני שעוזרים למשרד האוצר לגבש את התוכנית הכלכלית . "
" עוזרים , " געה גולדמן בצחוק , ועיניו הקטנות כמעט נבלעו בין הקמטים הבשרניים שסביבן , " כן , אלה האנשים שעוזרים לממשלת ישראל .
הם כאן כדי לוודא שארצות הברית תקבל תמורה מלאה למיליארדים שממשלת ישראל מבקשת . "
" אני קורא עיתונים . "
" כן , אבל את זה לא תקרא שם :
הפטרון שלך עובד כל הזמן , והדבר העיקרי שמעניין אותו בביקור הזה , מלבד ציונות כמובן , הוא המכסים על תפוחים .
בקרן שלו יש הרבה מאוד כסף של מגדלי תפוחים , איגודים , חברות , קרנות פנסיה , הם רוצים למכור את התפוחים שלהם בישראל והם רוצים שברוקמן יסדר את זה .
הרי זו לא הפעם הראשונה בהיסטוריה שארצות הברית נותנת כסף למדינה בפשיטת רגל , יש מתכון לדברים האלה :
משמעת תקציבית , קיצוץ המגזר הציבורי , הפרטה —  אלה הנושאים הגדולים , אבל אם תבדוק ברחבי העולם תגלה שאחד הדברים שארצות הברית תמיד מבקשת הוא הורדת מכסים על מוצרי חקלאות .
פטרונך חושש שכאן הממשל יהיה פחות עקשן בגלל הקשרים המיוחדים , והוא רוצה לעשות משהו בעניין כדי שהמשקיעים שלו יהיה מרוצים . "
" אבל איך זה שמגדלי התפוחים האמריקנים כל כך מתעניינים בישראל , " תמה גבריאל ותהה אם ההתוודעות לעוד שכבת מהלכים שחבויה מתחת לאלה המוצהרים מאדירה את דמותו של מייקל בעיניו או סודקת אותה .
" זה שוּק קטן . "
" נערי היקר , אין דבר כזה שוק קטן , " צחק גולדמן , " שוק זה שוק .
איפה שאנחנו לא נמצאים —  זה מקום שאנחנו רוצים להיות בו .
תזכור את זה . "
" טוב , אלה עניינים שלו , " סינן גבריאל , " בעיני זה בסדר גמור שהוא הזמין אותם לכאן , אם הם ממילא בסביבה . "
" הו , גבריאל , אתה נער כל כך נחמד , " גולדמן צבט במשובה את האוויר שליד לחיו , " הוא לא הזמין אותם לכאן כי הם במקרה בסביבה .
הוא בסביבה כי הם בסביבה . "
גבריאל שקל אם להצטרף אל מייקל ואורחיו ליד הבר , עד שהגיע למסקנה שמייקל לא רוצה בזה ומן הסתם הוא מצפה שיכרכר סביב ראש העיר —  ואת זה בדיוק יעשה .
קצת אחרי חצות הסתלקו רוב האורחים , וגבריאל התיישב על הספה והקשיב ללא עניין רב לקולות הצחוק מהבר במרפסת —  שם נשארו אורחיו האחרונים , מייקל ושני האמריקנים —  ובעיניים מזוגגות בהה במלצרים בחליפות הלבנות , שקיפלו את השולחנות ודחסו לארגזים את המגשים ואת כלי הכסף והציעו להשאיר במקרר מנות בקר ועוף וסלטים ועוגות , והוא רק הנהן באדישות .
במרפסת גלל מישהו את רצועות הנורות הצבעוניות שנמתחו מתחת לתקרה , ובעוד זמן קצר יסתלקו כולם והבית ישוב להיות כשהיה , אבל את גבריאל פילחה הכרה צלולה ועזה כל כך , עד שנדמה היה לו שהתעורר פתאום :
ואיך לא הבין שאותה ערות רפויה שהכיר עד היום אינה באמת ערות .
■ ■ ■


" יש אנשים כמונו בכל העולם , " הכריז דוויד הורביץ , " החוכמה היא למצוא אותם . "
הם ישבו במסעדת הבקבוק בירושלים כמדי יום חמישי .
את האנשים הללו , חברי מועצת הקרן שניהלה את פרויקט הקייטנות , בחר מייקל ברוקמן .
האנשים שהתכנסו בבקבוק הכירו זה את זה שנים רבות .
חוץ ממיזרוצקי שלמד כלכלה , כולם נפגשו לראשונה בפקולטה למדעי החברה באוניברסיטה העברית .
לכאורה , לא היתה סיבה שאנשים במעמדם ישבו במועצת הקרן , שבשלב זה ניהלה רק את פרויקט הקייטנות ( וגבריאל , מנהל הקרן , היה היחיד שקיבל משכורת ) , אך מייקל רצה במועצה אנשים בעלי השפעה , וכשהגיעה אליהם הפנייה מטעמו על נייר מכתבים של " ברוקמן , סטנסטון ובארנס " , איש מהם לא העז לסרב .
ממילא לכל אחד מהם היו כמה וכמה מחויבויות , ובין מועצת המנהלים של בנק ירושלים , אגודת ידידי המוזאון , ידידי התזמורת הפילהרמונית , חוגים רעיוניים של מפלגת העבודה ושלום עכשיו אפשר להשחיל עוד מחויבות אחת , בעיקר אם מדובר במייקל ברוקמן .
רעיונות עסקיים , מימון ל"בית האמנויות היפות —  ישראל 2000 " , מקהלה יהודית־ערבית —  ברוקמן היה פטרון אפשרי לכול .
המפגש השבועי שלהם היה מעין מסורת שהתקבעה בסוף שנות השבעים .
שולחנם הקבוע היה צמוד לקיר העץ הימני של המסעדה , ומעליו היו תלויים שני ציורים ממוסגרים של גברת וולפסון :
" ירושלים של מעלה " ו"ערפל " .
לרוב לא הזמינו מהתפריט , בעל המסעדה שלח לשולחנם מנות שבחר להם מהמטבח הצרפתי .
לא פעם שתו שנאפס מבקבוקים שהורביץ קנה במינכן ונשמרו במקרר המסעדה עד שהוגשו להם בתוך דליי קרח .
תמיד היו שם חברי מועצת הקרן :
שמואל וולפסון לשעבר דובר משרד החוץ וכיום יועץ לחברת בואינג בישראל , דוויד הורביץ לשעבר מנהל האגף לקשרי חוץ באוניברסיטה העברית וכיום נציגה בישראל של קרן פרידריך העוסקת בחינוך לדמוקרטיה , יעקב מיזרוצקי לשעבר סמנכ"ל במשרד התעשייה והמסחר וכיום שותף בפירמת רואי החשבון " מיזרוצקי , רז ושטיין " , ויוספטל שבעבר כיהן כמנכ"ל משרד החקלאות ומונה ליועץ מטעמו של מייקל ברוקמן ב־ Washington Apple Commission לעניין המכסים בישראל .
לפעמים הצטרפו אליהם עיתונאים , בכירים בפקידות המדינה , עורכים ומגישים בטלוויזיה ברוממה , אנשי עסקים , מרצים באוניברסיטה העברית , דיפלומטים זרים , יועצים מיוחדים של האו"ם .
הגרעין הקבוע נהג לקבל אורחים חדשים בעליצות סקרנית , פיתה אותם לספר את סיפוריהם , להביע את דעותיהם .
כל אורח קיבל הזדמנות לרתק את יושבי השולחן , ואם אכזב אותם והתעקש להופיע שוב , זכה להתעלמות עד שהבין את הרמז .
ואשר לגבריאל , אף שלא הבינו בזכות אילו כישרונות נטה לו מייקל חסד , כיבדו את הקרבה בינו ובין מייקל וקיבלו אותו כמשתתף קבוע במפגשים , ורק כשהיו שיכורים הציקו לו בשאלות על ברוקמן , ובנימת הערצה של סוחרים מפרובינציה נידחת —  נימה שבשעות הפיכחון היו מתביישים בה —  העלו שמועות בנוגע לעסקיו החובקים עולם ותבעו מגבריאל להוסיף פרטים .
ובכל זאת , ברור היה שהוא לא אחד מהם , ואם למשל לא הגיע לאחד המפגשים איש לא טרח לברר את הסיבה , ובשעות השכרות היו פולטים הערות לעגניות על " הילדון של ברוקמן , " והורביץ תהה לפעמים " כמה זמן נחכה עד שהילד יושיב אותנו עם ברוקמן , ונציע לו כמה רעיונות . "
החלק הראשון של הערב כונה " הפרלמנט " ובו דנו בעיקר בסוגיות פוליטיות .
ממשלת האחדות , הישגי התוכנית הכלכלית , הנסיגה ממעמקי לבנון , כל אלה נסכו בהם תקווה לעתיד .
לאחר שנים פרועות של מלחמה וסחרור אינפלציוני הושב הסדר ושוב אפשר היה לדבר על ישראל כעל מדינה אחראית ולהשוותה למדינות באירופה .
בבחירות 1984 הצביעו כל חברי מועצת הקרן למערך ורק וולפסון הצביע רצ .
וולפסון , חבר המועצה החביב על גבריאל , היה גבר גבה קומה עם רעמת שער אפורה וקול בס רועם , שנהג להרעיף מחוות חיבה על סביבתו , להניח את כפותיו הגדולות על כתפי בן שיחו ולעסות אותן , ולפעמים , לקול מצהלות הקהל , היה מניף באוויר את מיזרוצקי הרזה בעוד זה עוטה על פניו חיוך מבויש .
וולפסון התפטר ממשרד החוץ חודשים אחדים לאחר שהחל המבצע בלבנון , ובריאיון לעיתון כל העיר כינה את שרון " סוס יאור מטומטם " והודיע על הצטרפותו לשלום עכשיו .
יוספטל ומיזרוצקי העריצו את נערי פרס ודקדקו לעייפה בהבדלים הרעיוניים שבין קבוצות שונות במפלגת העבודה , והורביץ , חבר של"י בעבר , הצהיר בגאווה שהוא " יונה פוליטית " .
בסוף הארוחה , בשעה שהתענגו על הקינוחים וכמה אורחים כבר עזבו , היה מישהו מכריז שהגיע הזמן לעסוק " בענייני היישוב " .
את מסכת הרכילות הוביל הורביץ .
קולו הרך , המטעים כל הברה והברה , היה ערב להפליא , אך בעיניו השחורות היה קבוע מבט מהתל , ואפילו כשהניף בתוקף את ידו הימנית שחסרה בה אצבע אחת , תהו מאזיניו אם הוא מתלוצץ .
מתוקף תפקידו בקרן הגרמנית ארגן הורביץ משלחות של חברי כנסת ועיתונאים בכירים למערב גרמניה ומפגשים בין אנשי ציבור יהודים וערבים ברחבי אירופה , והיה מעורב בעניינים רבים .
היו שטענו שהוא יודע הכול , אם לא קובע הכול , במפלגה הליברלית .
לרוב עסקה הרכילות שסיפק בדרישות משונות של אורחיו :
חבר המפלגה הליברלית שהורביץ קנה לו חליפות ב־ 5,000 דולר בכולבו יוקרתי במינכן , עיתונאי ממעריב שהעדיף נערות ליווי אסייתיות , חבר כנסת ממפלגת העבודה שהסניף קוקאין ודרש שיפנו אליו אך ורק כמר פלש גורדון .
בשעות המאוחרות של הלילה , כשכולם כבר היו שיכורים למדי , הצטרף אל שולחנם " הפייטן " , בן למשפחת רבנים נודעת מבני ברק שנטש את הדת .
הוא עבד בסוכנות היהודית , ובעזרת וולפסון השיג מיהודי קנדי מימון להגשמת חלומו הגדול :
מרכז עצמאי שיעביר לנערים חילונים סמינרים בערכי היהדות הפלורליסטית .
בניצוח הפייטן פצחו כולם בשירה בעודם עוצמים את עיניהם — " שיר למעלות " היה החביב עליהם ביותר , וכמו כן נהגו לשיר את " שפכי כמים לבך " .
לאחר שהפייטן הסתלק והמסעדה התרוקנה , הקדישו חברי המועצה את השעה האחרונה ליוזמות עסקיות .
לרוב זרק מישהו רעיון שעלה במוחו או בעיה שנתקל בה , והנוכחים , אם לא היו שיכורים לגמרי , נידבו את עצתם .
עד לפגישות הללו בבקבוק לא שיער גבריאל עד כמה נזילים גבולות התמחותו של אדם .
כיוון ששנות הנדודים של אביו בין יוזמות עסקיות נחשבו לכישלון גמור , ולכאורה , משנמצא סוף־סוף תחום מוגדר הגיעו גם ההצלחות —  שיער שלכל מקצוע יש גבולות ברורים וביניהם נע המומחה .
אולי לכן הוטרד לעתים תכופות מן השאלה :
מהי בעצם מומחיותו שלו ?
אך כשהתוודע לחברי מועצת הקרן גילה שאין גבול לגמישות היזם , שיכול לנוע מטקסטיל , לחקלאות , לנפט , לנדל"ן , לייצוג מותגים מוכרים בעולם , לבנקאות .
לכל נושא יימצאו מומחים שמבינים את דקויותיו , והמומחיות של חברי מועצת הקרן , לפחות לדעתם , היתה באריגת כל החוטים הדרושים לביצוע העסקה , ובעיקר במגעים שבין אנשי עסקים ובין משרדי הממשלה .
בעבר הם היו הפקידים שבסמכותם לקדם עסקה שתהפוך אחרים לעשירים , והם ידעו היטב שלא פעם תלוי גורלה של עסקה גדולה בפקיד שמאשר או שולל תקן של תרופה , קובע תנאי מכרז , מוסיף או מבטל תקנות בשוק מסוים .
לזמן קצוב מחזיק האדם הזה בידיו כוח רב , והוא מודע כמובן לפער שבינו ובין אנשי העסקים שזקוקים לעזרתו , אך חברי מועצת הקרן ידעו להפיח בפקיד את האשליה שהם בעצם כמוהו , חולקים חוויות דומות וגורל משותף .
הם לא החניפו לו —  את זה עשו כולם —  הם גרמו לו להזדהות עם מאווייהם ועם חששותיהם .
זו לא היתה הצגה , הם באמת ובתמים בזו לאותם עשירים מופלגים " משפחות סוחרים ובנקאים למיניהם " —  רוכלים שעוברים בין בניינים וגובים שכר דירה , שבניהם לא היו מעולם בהפגנות ולא התנדבו בימי בחירות —  והזדהו עם חבריהם מפקידות המדינה , מהאוניברסיטה , ממוסדות הציבור .
בתקופה שגבריאל פגש בחברי המועצה הם החלו לשאת את עיניהם לעולם הגדול ולקשור קשרים עם " אנשים כמוהם " .
יותר מכול הפתיעה אותו גמישותם .
מעולם לא סירבו לעסקה רק מפני שהתחום זר להם —  יהלומים , מגדלים , מחשבים , אקדחים , תפוחים , כל דבר עניין אותם , ובשעה אחת בבקבוק יכלו לדון בתריסר רעיונות ועסקאות בשלבים שונים .
בשעות הלילה המאוחרות החלה מתבהרת אותה מפה של " אנשים כמונו " שראו חברי המועצה לנגד עיניהם .
לחלל הבקבוק הופרחו בגאווה שמות אנשי עסקים מרחבי העולם :
ג'וזף לוּבּנגה , איש עסקים המקורב לשליט קונגו ; דומיניק לה רושל , איש עסקים צרפתי המקורב לחוגו של הנשיא מיטראן ומעורב בעסקים באמריקה הלטינית עם מייקל ברוקמן ; קלמנט מולר מהקרן האירופית לפיתוח אזורי ; חוזה רואיס קסארס , מבעלי Mundo Acelerando , תאגיד בינלאומי שכבש את העולם הדובר ספרדית והחל לרכוש לאחרונה חברות בארצות הברית ובאירופה .
מובן שלרוב לא חרגו אותם קשרים מהחלפת כרטיסי ביקור במטוס , ובעיקר גירו את תשוקתם של שחקנים זוטרים לשחק במגרשם של הגדולים , ואולי בגלל זה גם עם אנשים שפגשו בחטף , כמו לדוגמה אותו חוזה רואיס קסארס , הם מהדקים את הקשרים בעיני רוחם .
" חוזה עדיין מדבר על הפגישה עם הסופר הארגנטינאי הנערץ עליו חורחה לואיס בורחס .
הוא ישב אתו שעה שלמה בחושך , ובסוף הפגישה שאל אותו בורחס לאן מועדות פניו , וכשחוזה ענה שהוא נוסע לצ'ילה , שאל אותו בורחס אם יבקר את מר פינושה —  לא מזמן היה אדיב מספיק להעניק לו פרס ספרותי .
וכשחוזה יצא משם דמעות זלגו מעיניו , כי למעשה הוא עמד לבקר את אשתו וילדיו של חבר ותיק שאנשי פינושה העלימו . "
בכל פעם שוולפסון סיפר את אחת הגרסאות הרבות של הסיפור הוא החל את דבריו במשפט כמו " חוזה עדיין מדבר על זה , " אף על פי שספק רב אם דיברו מאז אותה פגישה במטוס .
בעיני גבריאל היה משהו משעשע בעובדה שבדיוק כמו שהוא בחן בעבר את ירושלים שלהם , שנראתה סגורה בפניו , הם בוחנים עכשיו את עולם העסקים הבינלאומי , תרים נואשות אחר דלתות שדרכן יוכלו להידחף פנימה .
ובכל זאת , בחלוף הזמן קרו דברים .
גבריאל היה בבקבוק כשג'וזף לוּבּנגה הצטרף אל שולחנם .
לוּבּנגה הגיע לישראל כאורח משרד החוץ , את ההזמנה סידרו לו וולפסון והורביץ לאחר שהורביץ התארח בווילה של לוּבּנגה בקינשאסה , ושם , לטענתו , " זיין כמו ולנטינו , אכל כמו בפריז , ישן טוב כמו אלוהים בשואה , " ואחר כך פגש את מובוטו מנהיג קונגו ( ששינה את שמה לזאיר , אך בבקבוק עדיין קראו לה קונגו ) .
לוּבּנגה , גבר דק גזרה וממושקף בסוף שנות הארבעים לחייו , שחיוכיו דקים וקצרי רוח , דיבר בקצרה והזעיף פנים כשמישהו מיושבי השולחן האריך בדבריו .
הוא התהדר בחליפות קטיפה זרחניות , דיבר אנגלית טובה יותר מכל חברי המועצה והתגאה בבנו פטריס שילמד מנהל עסקים בוורטון שבאוניברסיטת פנסילבניה .
העילה הרשמית להזמנתו לישראל היתה ביקור עתידי של מובוטו , אך וולפסון ולוּבּנגה לעגו לרעיון —  מובוטו כבר היה כאן וזה הספיק לשני הצדדים —  ולמעשה נועד הביקור להציג לפני לוּבּנגה ציוד שהתעשייה הצבאית בישראל מעוניינת למכור , בהנחה שלוּבּנגה אינו " סתם קשקשן " , כמו שסברו במשרד החוץ , אלא איש בעל השפעה רבה על מובוטו , כמו שגרסו וולפסון והורביץ .
בינתיים בבקבוק דנו אתו בעסקאות יצוא נחושת וקולטן מקונגו ובקשיים שמערימים האירופים , ומיד נקבעה פגישה בפריז בין לוּבּנגה לדומיניק לה רושל .
החבורה הטילה ספק בסיכוי שמשהו יצא מכל זה , " אבל מוסכם שהיכרות בין אנשים יכולה להוביל ליותר דברים מאשר אי־היכרות , " קבע הורביץ .
כעבור חודשיים הגיע הורביץ לבקבוק אחרי חצות ובפנים זעופות התלונן שיש בלגן :
הגרמנים התחייבו להעביר למובוטו ארבע מכוניות מרצדס מהדגם החדש ביותר , אולי כדי להמתיק עסקת נשק גדולה או עסקת מינרלים , אולי הם מוכרים לקונגולזים נקניקים , השד יודע , אבל הם לא רוצים להעביר את המרצדסים ישירות ממערב גרמניה ולכן העמיסו אותן על אונייה שמפליגה לישראל והטילו עליו להעבירן לקונגו .
לוּבּנגה כבר צועק עליו להעביר את המכוניות מיד , הנשיא מובוטו מחכה !
ובאמת שאין לו מושג איך עושים את זה .
קציני משטרה הזהירו אותו שמדובר בעניין מסוכן , בישראל רואים במערב גרמניה מתחרה בכל הקשור לסחר נשק , ואם הוא עוזר לגרמנים לרצות את מובוטו אולי הוא מזיק לעסקה עם התעשייה הצבאית , ודבר כזה לא עושים :
קודם כול כחול־לבן .
אבל לוּבּנגה הוא חבר ויש להם רעיונות לעסקאות בעתיד ...
בקיצור , בלגן .
לפני שמישהו הספיק לענות , הפטיר פתאום הורביץ שאולי נסובב את האונייה בחזרה למערב גרמניה , ונראה שהחליט שבעניינים עדינים כאלה הוא לא רוצה לדבר ליד גבריאל .
איש לא הזכיר שוב את המרצדסים , ורק כעבור שנה הוחלפו ביניהם כמה הערות בעניין ומהן הסיק גבריאל שאכן נחתמה עסקה בין ממשלת מובוטו לאיזו חברה באירופה בתיווכם של לה רושל , וולפסון והורביץ , ולכן לא הופתע כעבור שנתיים כשהורביץ השיכור התוודה לפניו :
" העברנו אותן , כמו בני זונות העברנו אותן , אבל רק אחרי שקיבלנו אישור ממשרד החוץ שגבה מהגרמנים איזו הצבעה באו"ם .
אחר כך תיווכנו בעסקה אחרת , רובי גליל שלוּבּנגה קנה בשמו של מובוטו , אבל עכשיו אחרי שלמדתי להכיר את לוּבּנגה אני תוהה אם הנשיא שמע בכלל על העסקה . "
כשהציג גבריאל לאנשי המועצה את רות , שהכיר בערב התרמה למוזאון ישראל במלון המלך דוד , היא ישבה בקצה השולחן ומיעטה לדבר .
מדי פעם חייכה למשמע אחת ההלצות , ללא חמדה השתתפה בכמה מהרמות הכוסית שליוו כל ערב בבקבוק , אך רוב הזמן שמרה על ארשת חתומה .
נראה שאף על פי ששמעה מגבריאל לא מעט על חברי המועצה והערבים בבקבוק , הופתעה כשפגשה אותם .
חברי המועצה אמנם נהגו בה בנימוס והקפידו על לשונם , אך איש מהם לא גילה בה עניין .
רק כשהגיע הפייטן ניעורה רות , זמזמה את הנעימות , ואחר כך שתתה אתו וודקה והם התלחשו בקצה השולחן .
בסוף הערב , כשחזרו הביתה , אמרה לגבריאל :
" לשם אני לא חוזרת . "
" באמת ? "
היתמם גבריאל , הוא היה שיכור וקיווה לפתות אותה לומר עוד , " ולי היה נדמה שנהנית . "
" אין לי שום דבר לומר לחבורת הגברים הזו , ולהם אין שום דבר לומר לי , " השיבה .
" לפחות את הפייטן חיבבת , " צחק גבריאל .
" קצת , " היא אמרה , השחילה את ידה הקפואה מתחת לסוודר של גבריאל והידקה אותה אל גבו וצחקה כשהוא קפץ בבהלה , " בעיקר כי הוא לא היה הם . "
חברי המועצה אמנם היללו את יופייה של רות , את חוכמתה ואת נימוסיה , וגם החמיאו לאביה שהיה אדריכל ירושלמי מצליח למדי ו"איש שלנו , " אך בעדינות הבהירו לו שהמפגשים בבקבוק אינם כוללים בנות זוג , " גם אם מדובר באהבה חדשה ומסעירה . "
ואכן , בשנתיים הראשונות להיכרותם לא פגש גבריאל אף אחת מנשות חברי המועצה , חוץ מאשתו של וולפסון , שיום אחד הגיעה למסעדה , הניחה על שולחנם עוגת גבינה לכבוד יום הולדתו הארבעים ומיהרה להסתלק .
כולם היו נשואים ולעתים קרובות דיברו בהערכה על נשותיהם , היללו את מעלותיהן ואת העצות שהשיאו להם , הפגינו כבוד כלפי החברות שהחלה בצבא או באוניברסיטה , בימים שטיפחו תקוות וחלומות ומסלול חייהם עדיין היה לוט בערפל , והתחשלה בכישלונות ובהצלחות שחוו , ובעיקר בפיכחון שמתרגלים אליו בחלוף השנים אך עדיין מתאבלים על החלומות שמוסס .
תמיד הקפידו לציין את חלקן של נשותיהם בהישגיהם , אך את רגעי האושר שפקדו אותם , רגעים שבהם כל טרדות העולם התפוגגו פתאום , זקפו לזכות המאהבות הצעירות שלהם .
לא דובר רק בהנאות הגוף , אלא גם ברטט ההתפעמות שאוחז בהם כשהם גומעים את המדרגות לדירתה של המאהבת או עולים אתה במעלית לחדר המלון או נקלעים לעימות סוער שבסופו אין כל ודאות שיראו אותה שוב .
תמיד הקפידו לציין בהנאה את שיגעונות מאהבותיהם הצעירות ואת השפעתן המשכרת עליהם והתגאו בעובדה שימים שלמים ישבו במשרדם באפס מעש רק מפני שכמהו לראותן שוב , או תיארו בפרוטרוט את הרעד שאחז בהם כשגילו שהן מגלות עניין בגבר אחר ואת ייסורי הפרדה ואת מספר הפעמים שחלפו במכוניתם מתחת לחלונן .
נראָה לגבריאל שהתחושות הללו שתיארו בצבעים כה עזים , בגוזמה של סחרחרת נעורים יורקת אש , אמנם הסעירו את נפשותיהם , אך בתיווכו של פיכחון יסודי , שכן גם ברגעים המופלאים ביותר שסיפקו להם פרשיות האהבים הם ידעו שלא ישנו את מסלול חייהם .
הם לא פקפקו בהרגליהם —  אם בחיים האישיים ואם במקצועיים —  ונראה שירשו אותם מאבותיהם באותה טבעיות שירשו בה השכלה , עמדות פוליטיות , קשרים , העדפות תרבותיות .
היה משהו מפתה בשלמותה של תמונת העולם שראו לנגד עיניהם ובה הם גילמו ישראליות מתקדמת , קוסמופוליטית , שמממשת את הפוטנציאל הקיים כאן , שנועדה לשמש מגדלור בוהק שראשו כבר בעתיד .

■ ■ ■


באזכרה לציון שנה למותה של אמו בשנת 1985 נכחו עשרה אנשים :
הוא ואביו , הרב של שכונת בית הכרם ושבע חברותיה של אמו .
מאז , משנה לשנה גדל מספר המשתתפים :
בשנת 1986 —  שבעה עשר איש , בשנת 1987 —  עשרים ותשעה , בשנת 1988 —  ארבעים חלקו כבוד ליונה מנצור , ובהם גם רות ואביה , ובשנת 1989 עמדו ארבעים ותשעה אנשים סביב המצבה הלבנה שעליה נחרתו המילים :
את אהובתנו יונה איבדנו בטרם עת .
" ראה כמה נאדר ונישא שמה של אמך לאחר מותה , " מלמל אביו המשועשע מההתקהלות סביב הקבר , " הלוא אתה חייב לשאת דברים , כדי שהמכובדים ישמעו משהו על האישה שעבורה טרחו להתייצב בהר המנוחות . "
גבריאל נשא דברים וסיפר על יונה מנצור , שאהבה את ירושלים ושקורות חייה שזורים בסיפורה של העיר , ותמיד נהגה אדיבות בחלכאים ובנדכאים והתעניינה בפילוסופיה ובספרות .
הנה עומדת כאן חברתה דוקטור חנה שטרנברג וכמה ערבים בילו השתיים בסלון ביתם ברחוב השחר :
דוקטור שטרנברג מדברת על רסין או על שפינוזה או על אנה קרנינה , ואמו גומעת את דבריה בצמא , מציגה שאלות , כותבת הערות במחברת .
אמו , יונה מנצור , מעולם לא למדה באוניברסיטה וכל חייה הצטערה על ההחמצה הזו , אבל דוקטור שטרנברג שעומדת כאן יכולה להעיד כמה נרחבות היו ידיעותיה וכמה בערה בה התשוקה להבין את העולם .
מולו , במעגל , עמדו שבע חברותיה של אמו וגם רות , שבאותה שנה התחתן אתה , ואביה , וחברי מועצת הקרן , ושלושה ראשי ערים שאימצו את פרויקט הקייטנות , וארבעה מחזיקי תיק החינוך בעיריות , ועיתונאי מכל העיר שראיין אותו כשהוכרז על פרויקט הקייטנות , ושני מנהלים מבנק הפועלים , ונציגים מהסוכנות היהודית , ההסתדרות הציונית , הקרן הקיימת , קרן היסוד וקרן ירושלים .
גבריאל סיים את דבריו , וכשהקשיב לרב המקריא את אותיות הנשמה נזכר כמה נלהבת היתה אמו אחרי ביקוריה של חנה שטרנברג , ממש ריחפה מעל למרצפות ועל פניה נהרה צופנת סוד .
היא לא חלקה עמם את הדברים שלמדה , ואחרי הביקור נהגה לשבת בסלון עם מחברותיה עד שעות הלילה המאוחרות וסביבה פזורים כמה ספרים , לפעמים היתה שותה יין אדום ומעשנת סיגריה ואלה היו שעותיה היפות .
אך בחלוף כמה ימים התערפלו הפרטים בזיכרונה ושוב געשה בה המרירות , והיא נזכרה עד כמה משפיל אותה מעמדה כתלמידתה של דוקטור שטרנברג , הלוא הן היו באותה כיתה ב"אוולינה דה רוטשילד " ותכננו ללמוד יחד באוניברסיטה ולדון כשוות בענייני פילוסופיה וספרות , ופעם כשאביו התריס מולה ברוגז :
" מדוע שלא תלמדי עכשיו באוניברסיטה ?
למיטב זיכרוני עוד יש אוניברסיטה בירושלים , " היא שאלה אותו איך הוא לא מבין שכבר מאוחר מדי .
גבריאל הרים מהאדמה הבוצית אבן והניח אותה על המצבה וסילק משם זרדים יבשים ועלי כותרת שהשחירו , ותהה איך הדברים הללו , שהיו ידועים לו גם לפני מותה , מעולם לא שקעו בתודעתו במלוא חומרתם , הבהבו לרגע ונעלמו לחודשים ושנים .
האם רק משום שהיה נער מתבגר או חייל ?
הרי גם כשהבין שאינה מרוצה —  וכמה שנים הקדיר צל מרירותה את חדרי ביתם —  לא העלה על דעתו לחקור מדוע , אילו חיים היא דמיינה .
הוא בהה באנשים המניחים אבנים על המצבה ונזכר בפרט שנשמט מזיכרונו , ולא במקרה , שכן בפעם האחרונה שהשם הזה עלה הוא היה לכל היותר בן שבע —  היה מישהו שחיזר אחריה כשהיתה חיילת , הויסלר אחד , והיא דיברה עליו כמה פעמים ואחר כך טענה שהמציאה אותו .
אבל היה אחד , הויסלר , ולפעמים היא מלמלה את שמו כעין לחש סתרים שבין שורותיו חבויים החיים שיכלו להיות .
אחרי שכולם החמיאו לנאומו ומלמלו כמה הם מצטערים שלא זכו להכיר את יונה מנצור ומיהרו להתרחק מחלקת הקבר , הוא נשאר לעמוד שם עם אביו עוד זמן־מה .
אביו הצביע על רות , שהתרחקה מהחלקה וזרועה שלובה בזרועו של אביה , ואמר :
" אישה נאה וחכמה , חתונה מהוגנת בבית האדום , ידידים שמתרבים בחלוף השנים —  אב המבקש יותר עבור בנו , יתגרה בגורל . "
גבריאל ידע שלפחות את החלק הקשור לחתונה אמר אביו בקנטרנות , שכן סדרי החתונה נראו לו מהוגנים עד כדי שיעמום והוא גם לא אהב את הבחירה בבית האדום , שהוריה של רות השתתפו שם בערבי שירה בציבור .
אחר כך התרחקו מן הקבר , התפתלו בין המצבות הצפופות , עלו על דרך עפר , עברו בשער ברזל מחליד ופתאום עמדו בלב רחבה גדולה מרוצפת באבני חצץ וסביבה חלקות דשא מטופחות מוקפות ברושים ובין צמרותיהם זוהרות קרני השמש .
דממה שררה ברחבה ולא נשמעו בה לא קולות תפילה ודברי הספד ולא צעקות ילדים .
גבריאל הביט באביו , שכבר התקדם בין המצבות בחדווה של קורא סקרן שמגשש בין מדפיה של ספרייה .
" אמנון אלעזר , עסקן ספרדי שלא עבד יום בחייו , כל היום מצטט לך חוכמות מהתלמוד , " קרא אביו בעליצות , " ולידו קבורה אשתו כמובן , ושם ... "
הוא הצביע לעבר הצד הדרומי של הרחבה , " פניה נאמן מוויצ"ו , המאהבת שלו .
והנה שמשון קירשנבאום , שהיה מנהל בית חינוך , וממש בסוף נפתלי הרץ אימבר . "
גבריאל פסע בעקבות אביו , שגלגל את מקל ההליכה שלו בידו ומדי פעם העבירו על פני המצבות .
אביו פנה אל חלקה תחומה באבנים שצורתה כצורת מעוין וניצבו בה זוגות־זוגות של מצבות , ורק כשהביט בהן הבין באיזו ערבוביה ודוחק קבורים שאר המתים .
" גרשון אגרון ראש עיריית ירושלים , " הכריז אביו בקול צרוד , " אליהו ששון שר הדואר ושר המשטרה , וזה יושב ראש מועצת פועלי ירושלים שישב גם כמה שנים בניו יורק ועשה חיים , התחנן לפני שאכתוב את זיכרונותיו והציע סכומי עתק , אלוהים יודע מאיזו קופה גנב אותם , אבל אמרתי לו , מכובדי , ראשית , עם כל הכבוד לך ולמותך המתקרב , לא הייתי רוצה לכלות שבועות בהקשבה לזוטות שהעסיקו עסקנים מסוגך .
ושנית , בכספים מפוקפקים של מפא"י לא נגעתי גם כשנזקקתי להם נואשות , ובוודאי לא אגע בהם עכשיו , כשברוך השם יש לי מספיק . "
אביו התנשף והניח את רגלו הימנית על מצבת היושב ראש ושרך את שרוכי נעלו השחורה , שנשארה מבריקה גם אחרי הטיול .
אחר כך צעדו יחד אל שורת מצבות ליד גדר האבן .
" אברהם ישראל אקסלרוד , איש בית"ר , יריב גדול של מפא"י בירושלים .
אביעד יפה ראש הלשכה של אשכול , את כל השמות אני מכיר ... "
מלמל אביו בפליאה .
" זלמה מאיר , האחות המופלאה של שערי צדק , טיפלה באחיך פעם ... "
פניו של אביו אורו ועיניו נפקחו לרווחה , " כמה הפתעות צופנים החיים , מסתבר שבחלקת יקירי העיר קבורים גם כמה אנשי מעש . "
אביו רכן על האדמה הבוצית וברכיו רעדו כל כך עד שנדמה היה שבעוד רגע ייפול , וגבריאל נחפז אליו והחזיק בו בכתפיו , וכשאצבעותיו נגעו להרף עין בצווארו הבין שהרוח שנעמה לו מצמררת את אביו .
בעוד גבריאל אוחז בכתפיו הרים אביו אבן קטנה וניקה אותה באצבעותיו , ואחר כך הזדקף וניתק מאחיזתו והניח את האבן במחווה טקסית על מצבתה של זלמה מאיר , הסתובב אל גבריאל ונתן בו מבט משונה .
גבריאל ציפה שאביו יפדה את בושתו בעלבונות כמו שנהג לעשות לא פעם , אך אביו שתק ושקע בהרהורים , ושניהם עמדו שם , מחרישים , ורק כעבור דקות ארוכות התנער אביו מקיפאונו והחל להתרחק מהמצבה אל עבר שביל העפר .
משנגלתה חולשתו , לא הקפיד עוד על זקיפות קומה ועל צעדים רחבים , וגבריאל עקב אחריו בבעתה , כאילו נגלה אליו אדם אחר שחבוי בתוך גופו של אביו ושרק לעתים נדירות ראה אותו ומיד מחקוֹ מהזיכרון .
ופתאום אביו הסתובב , עיניו מצמצו בכבדות אל השמש המכה בהן , ופניו נראו כאילו קליפה נשרה מהן כשהאור העז חשף באכזריות כל קמט וקמט בהן :
" עשרות שנים מצטט הלב את פיקאסו , La jeunesse c'est moi , אבל הגיע הזמן להודות בעובדות :
אבא שלך איש זקן . "
באותו ערב התעקש אביו שגבריאל יבוא לבקרו לבדו .
הם ישבו יחד בסלון .
אביו שתה קוניאק והעלה זיכרונות מהימים שחיזר אחרי אמו , ולאחר כשעה פניו סמקו ותנועותיו נעשו עצלות .
אולי יגולל לפני גבריאל סיפור קטן שקשור בעבודתו .
נכון שלא נהג לעשות זאת בעבר , אבל אדם שקבע כלל וכל חייו לא חרג ממנו אפילו פעם אחת ולו מחמת הסקרנות , הרי הוא שוטה .
יום אחד פנו אליו מצרפת .
הגוסס לא היה יהודי , אבל בנו , דומיניק לה רושל , החזיק מכתב המלצה שכתב ג'ונתן ברוקמן לפני שעבר מן העולם , ושם הילל את כישרונותיו של אחד , אלברט מנסור , שכותב על המתים מסמכים הכתובים בהַשְׂכֵּל ודעת ובמתינות הראויה .
פיתה אותו בנו של הצרפתי בסכום כסף נאה , והוא נסע לפריז וישב ליד הגוסס .
עלילה אחת שסיפר לו המת העתידי נחרתה בזיכרונו —  אולי גבריאל ירצה לשמוע ?
גבריאל הנהן וראה את החיוך הצופן סוד ואת הליקוק הקל של השפתיים , ההכנות המוכרות של אביו לפני שניגש לספר סיפור .
הצרפתי שלנו עסק במסחר באמריקה הלטינית , ולא במסחר של חנוונים :
יש שמדינה חייבת כספים לבנקים , נאמר 200 מיליון דולר , ואינה יכולה לפרוע את החוב .
ניגש הצרפתי אל הבנקים ומצהיר על נכונותו לפרוע את החוב ומבהיר להם שלא יזכו לראות את הסכום במלואו ומבלה חודשים במשא ומתן עד שמגיעים להסדר , נאמר 125 מיליון ; יושב הצרפתי עם נציגי המדינה החייבת ומגיע אתם להסדר :
בתמורה לסילוק החוב לבנקים , תשלם לו המדינה בסחורות את שוויו המלא של החוב .
מובן שלמדינה החייבת קל יותר לשלם בסחורות ולא בדולרים , ולצרפתי יש אוניות גדולות להוביל בהן את הסחורות ולשלשל לכיסו רווח נאה , וכולם משיקים גביעי שמפניה ומהללים זה את חוכמתו של זה .
נתגלגלו הדברים —  סיפר אביו שמעולם לא השלים סיפור ללא כמה " נתגלגלו הדברים " —  ובקיץ 1986 נערך בלימה בירת פרו קונגרס האינטרנציונל הסוציאליסטי , שאירחה מפלגת העם .
משלחת יוצאת מצרפת , והצרפתי שלנו מצטרף אליה כידידם של אישים רמי מעלה במפלגה הסוציאליסטית וכאיש עסקים המקורב לחוגי השלטון בפרו —  באותם ימים ניהל משא ומתן עם בנקים באנגליה על הסדר חוב שיחלץ את פרו מצרות צרורות .
נוסעת המשלחת ללימה ובמטוס מתברר שמרד אסירים פרץ במדינה והשלטון מדכא אותו ביד חזקה —  עשרות אסירים נהרגו ובערי השדה יצאו אזרחים להפגין .
במלון הילטון פאר והדר , המוני אנשים מצטופפים במבואה ובדוכנים מחלקים ברושורות , וסביב־סביב מעגלים של שוטרים , וכלי רכב משוריינים מקיפים את המלון ונאסר על הצירים להוציא החוצה אפילו אצבע .
בבוקר מתקהלים צירי הקונגרס לפני דלתות שכתוב עליהן :
ועדה פוליטית , ועדה ליחסי ארצות הברית ואמריקה הלטינית , ועדה לעתיד הסוציאליזם , ושמועה עוברת בין המתקהלים שאורחים רמי מעלה כמו וילי ברנדט , שמכהן כנשיא האינטרנציונל הסוציאליסטי , וראשי ממשלות צרפת וספרד יושבים בחדרי פאר בקומות העליונות וכולם עולים אליהם לרגל .
וילי ברנדט שואל כל אחד :
" ספר איך מתקדם הסוציאליזם במדינה שלך ? "
וכולם מהללים את רוחב ידיעותיו , ואף מי שאינו נוהג לשבח אדם , אינו מציין אותו לגנאי .
בחדרי הוועדות מתנצחים הצירים , אך דווקא במסדרונות ההומים נפתחות חרצובות הלשון , מרובים הם הדברים שמדוברים שם ונעשים .
במסדרונות מתרעמים כמה צירים :
במדינה המארחת הורגים באסירים ובמפגינים , כלום לא יישמע קול מחאה מצד המפלגות הסוציאליסטיות מרחבי העולם ?
הפיסו את דעתם שהנשיא אלן גרסיה יבוא בערב וייתן את הסבריו .
בערב נאספים מאות צירים באולם הכנסים של מלון הילטון ועל הבמה מתנופף דגל האינטרנציונל .
וילי ברנדט נושא נאום וסוקר מאורעות גורליים בעולם כולו , מזרח אירופה ומערבה , אמריקה הלטינית , אפריקה וסין .
הכול טוב ויפה , אבל הנשיא גרסיה לא בא .
במקומו עולה לבמה אחד משריו ובנאומו מסביר לאורחים :
אין אנו מדברים על התקוממות עממית , אלא על מרד של מחתרת הזוממת
להשליט בפרו מאואיזם בנוסח מהפכת התרבות , והדבר הזה לא יקום ולא יהיה —  פרו תהיה דמוקרטיה !
והקהל מוחא כפיים .
ובלילה מתהוללים כולם ושותים לשוכרה ונשים יפות עולות ויורדות מחדרי הצירים , ונשתכחו האסירים המתים מן הזיכרון .
ביום האחרון של הוועידה בא הנשיא גרסיה למלון והסתגר בקומה האחרונה .
ובעוד שועי עולם כווילי ברנדט וראש ממשלת צרפת תובעים שיקבלם מיד , לוחש אחד מעושי דברו באוזני הצרפתי שלנו שאותו יראה גרסיה ראשון .
נתיירא הצרפתי שמא אויביו בחוגי השלטון , שטוענים שאת החובות לבנקים באירופה ממילא אין לפרוע , הבאישו את ריחו כל כך עד שעכשיו יסולק מהמלון או אף גרוע מזה .
בחדר המפואר יושב אלן גרסיה לבוש חליפה נאה , עורו שזוף ורענן , שערו משוח בשמן ומסורק , וקורא בקול רם :
לה רושל מאין ולאן ?
וכולם צוחקים .
אדוני הנשיא , כל רצוני הוא לשרת את פרו , משיב הצרפתי בלשון חנפה .
הנה לך הזדמנות , אומר הנשיא .
מכיר אתה את קרן הגידור " ברוקמן , סטנסטון ובארנס " .
מכיר אני ?
ממלמל הצרפתי , כולו דרוך לקדם את פני הרעה .
כן , מכיר היטב , מזדעף הנשיא , ועכשיו טובה אני מבקש ממך , מוטב לומר לא אני המבקש , פרו מבקשת שתעשה עמה טובה .
אם מדובר במשא ומתן עם הבנקים באנגליה ...
מגמגם הצרפתי .
בעניין חוב פרו זקוקה לעזרתך , אבל לא זה שאתה מטפל בו , אלא בחובה של פרו לבנק העולמי , שמועד פירעונו בעוד חודש .
מיום שעמדת על דעתך מכיר אתה את משפחת ברוקמן .
והרשע מהבנק העולמי שמציק לנו בעניין החוב הוא חברו של מייקל ברוקמן , ועכשיו צלצל אל ברוקמן ואמור לו שידאג שידחו את תשלום החוב בשנה , פרו אינה מבקשת אלא זאת .
עוד מתלונן הנשיא כי בתמורה לדחיית החוב דורש הבנק העולמי מממשלתו לקצץ בתקציב השנתי , ולצמצם את ההגבלות על הסחר , ולמכור נכסי מדינה לחברות פרטיות , והצעות אלה מנוגדות למצע של מפלגת העם ולרעיונות של האינטרנציונל הסוציאליסטי .
הנשיא חייג את המספר והגיש ללה רושל את האפרכסת .
אומר לה רושל למייקל ברוקמן :
חייב אתה לעזור לי , כזה וכזה הסיפור , יושב אני מול הנשיא ולנשיא אין מסרבים .
מייקל ברוקמן , איש קר רוח , בעיקר כשאחרים נתונים בסכנה , אומר לצרפתי :
שאל את הנשיא אם בתמורה לעזרתנו בעניין הבנק העולמי , יתיר לנו להוציא לפועל את עסקת החוב עם הבנקים באנגליה .
אשאל אותו אחר כך , משיב הצרפתי ברוגז .
שאל עכשיו , מתעקש ברוקמן .
אחר כך , עדיף , מתחנן הצרפתי .
זמן טוב יותר מעכשיו אין , צוהל מייקל .

אלברט משתתק ומביט בגבריאל בריכוז .
נו , אומר גבריאל , זוכר שאביו נמלא סיפוק כשהקהל המסוקרן מבקש שיסיים את הסיפור .
נו , הרי אין הצרפתי יכול להתנצח עם מייקל ברוקמן לעיני הנשיא , נכון ?
מבוהל כולו , מפנה הצרפתי את השאלה לנשיא , וזה משיב בחיוב :
יוסדר החוב עם הבנק העולמי , יוכלו הצרפתי וברוקמן לפרוע את החוב לבנקים באנגליה ויקבלו סחורות בשוויו המלא של החוב .
מייקל אומר :
צפו לטלפון , וכעבור מחצית השעה מתקשר האיש מהבנק העולמי ואומר לנשיא גרסיה שבקשתו לדחיית החוב תובא לעיון נוסף בחודשים הקרובים , וכולם מאושרים ומשיקים גביעי יין והצרפתי חש שהנשיא שוב נוטה לו חיבה כבעבר .
הבנת גבריאל ?
גבריאל הנהן .
" באמת הבנת ? "
שאל אביו בקול חמור ורכן אל גבריאל
ובתנועותיו משלה דחיפות משונה , וגבריאל בהה בו , ועדיין ציפה למבע המשועשע שהיטיב להכיר , אך ארשת חומרה התקשחה על פניו של אביו :
" באמת הבנת ?
כשזה נוגע לאנשים שאתם אתה מתרועע , יש להבין דבר מתוך דבר . "
גבריאל הנהן ושוב התחוור לו שאבא שלו לא רוחש כלפיו הערכה רבה .
הוא הופתע לגלות שהעלבון צרב יותר משאפשר לצפות מעלבון כה מוכר .
פתאום התפענחה לו הדחיפות שסערה בקולו של אביו :
מעולם שבו גבריאל יישאר לבד , ללא עצתו , הוא מודאג כל כך .
וכדי שאביו לא יעניק למוות התלוי ביניהם עכשיו תוקף במילים , נדרשה תשובה שתראה לו שהוא ירד לסוף דעתו .
" הבנתי אבא , " הוא אמר , " אני מתחייב שתמיד אקפיד להבין דבר מתוך דבר . "
והדגיש את המילה " תמיד " וקיווה שהפיס את דעתו של אביו , ואז , נחוש בדעתו לחלץ את שניהם מן העגמומיות , אמר שהסיפור היה מרתק אבל הוא ציפה שאם כבר אביו מספר לו על עבודתו , יספר לו על ברוקמן האב , אבא של מעסיקו .
אלברט צחק בקול גדול וגבריאל חש שניצל וגופו נעשה קליל , ואביו , שגם רוחו התעודדה , אמר שזה בדיוק הדבר שגבריאל שמע עכשיו :
סיפור על הברוקמנים .
והברוקמנים , הדגיש אביו , הם אלה שאתם צריך להבין דבר מתוך דבר .
ברור , הבנתי כבר קודם , לאט גבריאל .
בכל אופן , כחכח אביו בגרונו , אם גבריאל רוצה לשמוע סיפורים שג'ונתן ברוקמן סיפר על ערש דווי , צר לו לבשר שבהם אין תועלת :
שבועות שלמים ישב עם ברוקמן וספק אם שמע דבר אמת אחד .
האיש לא חשף טפח מסודותיו והרבה לספר מעשיות .
אין ספק כי כשהזמין אותו לניו יורק גמר אומר בלבו לדבר בכנות , אך בסופו של דבר ייפה הכול והכריז :
לא אדבר על א' , וגם על ב' לא .
ברוקמן אינו הראשון שנוהג כך :
אנשים שכל חייהם התרגלו להסתיר דברים , לא משתנים פתאום רק משום שהם מתקרבים למותם .
הספרדים כבר אמרו :
Genio y figura hasta la sepultur a —  כל זמן שאדם אינו מת , הוא חי , וההרגלים שליוו אותו כל חייו יעברו מהעולם יחד אתו ולא רגע אחד קודם .
■ ■ ■


ב־ 2 ביוני 1989 , כמה חודשים אחרי האזכרה , נפתח במלון רייך בשכונת בית הכרם הכנס הראשון של הקרן היהודית לדמוקרטיה , שהוקמה בשנת 1986 וניהלה את פרויקט הקייטנות .
גבריאל היה המנכ"ל , מייקל ברוקמן ישב בראש מועצת הקרן שחבריה היו וולפסון , מיזרוצקי , הורביץ ויוספטל .
היו שמות נוספים שהוצעו לקרן , אבל מייקל קבע שהשם הזה גמיש דיו לאפשר לקרן לעסוק בכל מיני תחומים בעתיד .
הכנס הראשון עסק בשאלות :
האם יהודי העולם יכולים לגבש חזון משותף ?
אילו ערכים משותפים ליהודים ברחבי העולם ?
האם די בערכים האלה להתמודדות עם השאלות הגדולות של שלהי המאה העשרים ?
גבריאל נטל את האחריות לארגון הכנס , ואת רשימת הדוברים הפקיד בידי שמואל וולפסון , שהתעניין בנושאים הללו , היה מעורב בקהילת האינטלקטואלים והגיע לכל מרצה באמצעות היכרות אישית או חבר משותף .
לכנס הוזמנו אינטלקטואלים יהודים מארצות הברית וממדינות נוספות בעולם , ואף אם מאמציו של מייקל ברוקמן לארח בכנס דמויות בשיעור קומתם של ישעיהו ברלין וג'ורג' סטיינר לא עלו יפה , בכל זאת הגיעו ארווין קוטלר , אלן פינקלקראוט ואחרים .
הכנס נפרש על פני ארבעה ימים גדושים בדיונים , החל בנושאים כגון " ערכים אוניברסליים " , " ציונות והפרויקט הליברלי " , וכלה במושבים שעסקו בהומור פוליטי יהודי .
במושב הראשון התדיינו מתי פלד , יהושפט הרכבי ושלמה אבינרי .
גבריאל ישב באולם הקטן בקומה הראשונה של מלון רייך , וראשו קדח בחיפוש פתרונות לעניינים המנהלתיים שצצו כל הזמן :
היו שרצו לשנות את מועד טיסתם , לסייר גם בים המלח , להיפגש עם שמעון פרס או מנחם בגין , ואיפה יזהר סמילנסקי ?
התעניין מרצה לספרות עברית , שבעבודת הדוקטורט שלו השווה בין הערומים והמתים של נורמן מיילר לימי צקלג .
גבריאל , שהקדיש כחודשיים לארגון הכנס וגילה כישרון רב לעניין , לא הופתע מגודש המטלות .
לאחר השנתיים הראשונות של פרויקט הקייטנות הגיע למסקנה שאנשים המוצפים במטלות מסוגים שונים נוטים לשגות בכמה עניינים :
הם נוטים להתמקד במטלות שאפשר לסיים במהירות , הם לא מבינים מתי פתרון טוב יכול לשמש נוסחה כללית שתתיר סבכים נוספים , וגרוע מכול :
הם נוטים לארגן מחדש את המטלות שלפניהם באופן שלא יעורר בהם חרדה , ולמעשה קוברים בעיות מורכבות שישובו לרדוף אותם כשלא יישאר עוד זמן לפותרן .
הרעיון לכנס עלה בביקורו של מייקל בישראל , כשישבו לסעודת ערב במשכנות שאננים בחברת שמואל וולפסון , סגן יושב ראש הקרן .
באותה ארוחה הם סקרו את פרויקט הקייטנות והגיעו למסקנה שהפרויקט אמנם מוצלח , אבל עלותו גבוהה מהמצופה , בעיקר מפני שהעזרה מכל הגופים ששיבחו את הרעיון היתה זעומה .
מייקל אמר שהישראלים נעשים חמדנים כשהם רואים כסף שמגיע מבחוץ .
הם החליטו שבשנת 1990 לא תממן הקרן יותר משמונה קייטנות , וממילא אין זה הגיוני שהקרן תעסוק רק בנושא אחד .
מייקל היה מודאג :
באותו יום הוא פגש כמה מידידיו , אנשי עסקים ופוליטיקאים , ובארוחה דיבר על מגמות מסוכנות שהתגלו בחברה הישראלית בעקבות האינתיפאדה .
בימים כאלה לא מספיק לדבר רק על סולידריות יהודית , הסביר מייקל , זה נושא בעל ערך , אין ספק , אבל אחרי 1987 דברים השתנו והאתגרים הם אחרים :
אם המגמות הללו של דיכוי ההתקוממות הפלסטינית יעמיקו , יתחולל שינוי מהותי בעמדתם של היהודים בעולם כלפי מדינת ישראל , והדבר עלול לפורר את הסולידריות בקרב העם היהודי .
וולפסון , שתרם לשלום עכשיו מאז הקמתה , קיבל את דבריו של מייקל בהתלהבות .
" נכון מאוד !
הקרן חייבת להשתנות בהתאם לאתגרים העומדים לפנינו , " הוא אמר , " וכיום הנושא הבוער הוא עתידה של הציונות החילונית . "
כאן פירט וולפסון את משנתו , שגבריאל כבר שמע כמה פעמים :
מאז שנת 1967 אזלו המטרות הפוזיטיביות של הציונות החילונית .
המפעל הושלם , המצב אחרי המלחמה היה מקובל עליה , והציונות החילונית , שהיתה " כוח עוקר הרים כוח בתנועה נחשולית , " נהפכה לגורם שרוצה לשמר את הקיים ושקעה בקיפאון .
ולעומתה עלתה ציונות מסוג חדש , שמראשית שנות השבעים התכוונה לחולל כאן שינוי עמוק , ואנשים שחרדים לעתידה של מדינת ישראל חייבים להעיר את הציונות החילונית מהתרדמה !
באחת הפגישות עם אביו רצה גבריאל להקניטו וסיפר לו על התזה של וולפסון , ואביו השיב בנחת שהוא פרש מעסקי המתים , ואם בירוקרטים כוולפסון שעולמם צר כעולם נמלה רוצים לערוג אל ימי מפא"י עכשיו שתשש מעט כוחן של השררות , או להאמין שברל כצנלסון היה הוגה בעל שיעור קומה ולא עוד יבואן צווחני של הגות קומוניסטית , " הנח להם שיערגו , את כל שצריך להיאמר על ציונות ומשיחיות כתב כבר שוֹלם . "
גבריאל נטה להסכים עם אביו .
לא בעניין התוכן הפוליטי , הוא לא קרא את ברל ואת שולם , אלא בעניין אנשים כמו וולפסון , שסוחרים בתאוריות ותמיד ששים להציגן בהרחבה .
ואם לא פירטו את מסקנותיהם בגאוותנות , האופן שהתפתלו בסמטאות טיעוניהם —  שזרו בהם אנקדוטות , סיפורים אישיים , שתיקות רבות־משמעות —  הנינוחות האדנותית שתבעו בה את זמנם של אחרים , בכל זה היתה מידה רבה של גאוותנות .
גבריאל , שנודע כ"מקשיב טוב " , היה קורבן זמין לפטפוטים שלהם , וקשה למנות את השעות שהתבזבזו בהקשבה לתאוריות פוליטיות ואפילו מטפיזיות ( " אני מודיע לך גבריאל , בני אדם הם קודם כול יצורים ... " ) .
עד כה הוא לא שמע מהם שום דבר מבריק , והוא יכול להתגאות בלבו שבניגוד אליהם הוא מודע לעובדה שאינו הוגה דעות , ואם עולה בו רעיון מעניין הוא מזדרז להטיל בו ספק והופך בו שבועות עד שיעז להציגו לפני אדם אחר .
הוא האמין שקרב היום שישסע אותם ואת דומיהם כבר אחרי המשפט הראשון , אבל בינתיים עליו להיזהר שמא יגבה לבבו מהר מדי , כאזהרת אביו .
הוא עדיין זר בחבורה הזאת של וולפסון , הורביץ , מיזרוצקי וחבריהם , הוא צעיר מהם , הם חושדים בעמדותיו הפוליטיות שהוא מביע בקמצנות , איש לא מכיר את משפחתו , וכששואלים אותו מתברר ששום דבר שעשו הוריו או סביו לא הצטלב עם מסלוליהם או עם מסלולי הוריהם , לא בוורשה או באיזו עיירה בליטא או ברוסיה , לא בשומר הצעיר , לא בתנועת הנוער , לא בצבא , לא באוניברסיטה העברית , לא בעיתון הסטודנטים שהתגאו בו גם בחלוף עשרים שנה , לא בפינק , וגם לא במשרדים ממשלתיים או בארגונים הקשורים להסתדרות .
הוא גם לא הכיר את ההלצות שלהם , כמו למשל זו על " המחלקה שלא קיימת " בהסתדרות , ששוכרת משרד בבניין מסחרי מהוגן לפני הבחירות ועוסקת בהעברת כסף ממקום למקום ובזיופים קטנים בקלפיות .
הם קיבלו אותו בזכות העמדה שהופקדה בידיו , אך בהדרגה הבין שטעה בהנחתו שיחליק לתוך החבורה הזו ללא מאמץ .
לא היתה רק חומה אחת שחצצה בינו וביניהם , היו עוד , וכל אחת סימנה גבול .
מהדיבורים שלהם ומדברים שראה ברור היה שכלפי חבריהם הקרובים גילו נאמנות ומסירות , למשל כשאחד מהם מת מדום לב והשאיר אחריו חובות , התגייסו וולפסון והורביץ והשיגו את הכסף ובילו זמן רב עם ילדיו .
אט־אט למד את דקויות הידידות ביניהם , וכבר הכיר בעובדה שעלולה להיות הרת גורל בנסיבות מסוימות :
הוא אינו חבר שלהם , ואסור לו לשגות באשליות בעניין .
רות גרסה שהשאלה שמטרידה אותו באמת היא אחרת :
האם הם נאמנים לו ?
" ואתה , " היא שאלה , " אתה נאמן להם ? "
אחרי סעודת הערב במלון רייך , שחתמה את היום הראשון של הכנס , הוא עמד עם וולפסון ומיזרוצקי וכמה אמריקנים בפטיו המוזנח המשקיף על מדרון תלול מוקף עצים , שאורותיהם הכתומים של פנסי הרחוב ריצדו על צמרותיהם .
הם לגמו יין ודיברו על מקומות בילוי בירושלים כשהתקרב אליהם אחד האורחים , פרופסור מנחם וולטמפרד ראש המחלקה לעברית ושפות שמיות באוניברסיטת מדיסון .
וולטמפרד היה כבן חמישים וחמש , שערו הלבן סורק בפסוקת במרכז הראש , מפניו נדף ניחוח לימון עדין , ומאחורי משקפיו היו עיניים תכולות ונבונות .
גבריאל חיבב את מראהו כשפגש אותו בשדה התעופה , אך כבר ביום ההוא התברר שחזותו , שממנה ניתן להסיק שהאיש עוסק בגדולות , הצפינה נטייה לעסוק בקטנות ולהתעקש שוב ושוב על דרישות נטולות היגיון :
הוא ביקש להיפגש עם מנחם בגין ( גבריאל לא טרח לבדוק את הבקשה ) , אחר כך העביר מכתב לבגין ( גבריאל שיגר את המכתב בדואר ) , אחר כך ביקש לעבור למלון במרכז העיר ולשנות את מועד טיסתו ( שתי הדרישות נענו בשלילה :
יקר מדי ) .
וולטמפרד נעמד לידם , נתן בגבריאל מבט מבשר רע , וגבריאל הבין שעליו להסתלק משם והחל מתנצל ומסביר שעליו לחזור לביתו אם אינו רוצה שאשתו תעזוב אותו .
וולטמפרד בחן אותו כצייד שמבין שטרפו נתפס ולשווא הוא מתפתל עכשיו , והחל מדבר בקולי קולות :
כל האנשים שדיברו היום הם גמדים אינטלקטואלים , והאירוע כולו בושה גדולה .
גררו אותם למלון העלוב הזה באמצע שום מקום , גררו לכאן מוחות יהודיים גדולים מכל העולם רק כדי לשמוע הבלים ליברליים של מאורות קטנים מאוד .
אז הביט בגבריאל :
" כל הכנס הזה הוא הונאה , רואים שארגן אותו בירוקרט קטן שאין לו מושג מהחיים שלו .
מי אתה בכלל ?
איזה קרדנציות יש לך בשביל לארגן כנסים ? "
גבריאל חש בערה בעורו , בעיקר בקודקודו , ושום תשובה לא עלתה על דעתו .
הוא הביט ימינה ושמאלה , קיווה שוולפסון ומיזרוצקי יתערבו לטובתו —  הרי וולפסון הוא האחראי לתוכן הכנס .
וולפסון אמנם מחה חלושות אך מיד השתתק , ומיזרוצקי נראה כמצפה לשמוע את תשובתו .
עלה בו חשד שהם נהנים מהשפלתו , שוולטמפרד ניסח שאלה שהציקה גם להם .
" מי אתה בכלל , פוליטרוק אחד !? "
הצטעק וולטמפרד שוב והביט סביבו כמבקש שהאחרים יאששו את טענתו .
עיניו של גבריאל התמקדו בעצים שמאחורי הפטיו ובאורות שנגהו על צמרותיהם .
שנים היה עוקב ממרפסת ביתם אחר תעתועי האור על עצים .
מדוע באמת בחר דווקא במלון רייך ?
נכון שהצעת המחיר שהגיש המלון היתה הזולה ביותר , אבל כנראה היה בו חלק שרצה לנצח על כנס גדוש מכובדים במלון ששוכן בדיוק בין גן הילדים ובית הספר היסודי שבו למד , ובעוד ההרהור על בית הכרם מתהווה בתודעתו הוא כבר נע לעבר וולטמפרד , לא היה סיכוי לעצור את התנועה , והנחית אגרוף בפניו —  ידו הכתה באוזנו וגם בזרוע משקפיו —  אחר כך הדף את וולטמפרד והפיל אותו לרצפה , נשכב מעליו ושני אגרופיו חבטו בצלעותיו , במותניו , בלחייו , וכל הזמן הזה היתה בו מודעות מפתיעה בבהירותה שאסור לו להכות במשקפיו .
ידיים אחזו בו , הוא ניער אותן מעליו בפראות ולהרף עין לכד את עווית הבהלה בעיניו של וולטמפרד והתענג עליה .
עכשיו נדף מפניו ריח של יין וטבק .
וולטמפרד הניף את ידיו באוויר והכה בו , אך מכותיו היו חלושות , ושוב אחזו בגבריאל ידיים .
הוא הכה בהן במרפקו , אך מיד תפסו ידיים רבות בכל חלקי גופו וקרעו אותו מוולטמפרד , נשאו אותו באוויר בעוד הוא בועט ברגליו , לא משמיע הגה , ורוק נוזל במורד סנטרו .
הם פרקו אותו על הרצפה ליד הקיר והוא ראה פרצופים ענקיים גדלים מול עיניו , שמע קולות מדברים , ופתאום שמע רק את קולו הרועם של וולפסון .
הוא הביט במראה הגדולה התלויה בשיפוע בין הקיר ותקרת הפטיו , ומבטו צלל לתוך הגופים המסתובבים בפטיו כאילו נרקמו מתוך אוויר .
הוא הטה אוזן לשמוע מן הרחוב חיכוך גלגלי מכונית באספלט , כמה אהב את הרחש הזה של הגלגלים , אך ההמולה בפטיו היה גדולה מדי .
הוא הצמיד את פניו לקיר , ורק אז הצטללה דעתו מעט ושאֵלה הזדהרה :
האם מייקל ברוקמן רואה אותו עכשיו ?
■ ■ ■


" הקריירה שלך לא מחוסלת , " צחקה רות בבוקר כשסיפר לה , " גברים מרביצים לגברים , אין כאן שום דבר חדש . "
היה משהו שקומם אותו בתגובות של רות .
ללא הרף נעה בין נקודת מבט כללית שבוחנת את ההתרחשויות מעמדה מרוחקת ובין נקודת מבט אישית שמטבעה נוטה להזדהות אתו , וכשדיברו הוא תמיד קדח בתוך נקודת המבט הכללית שלא אהדה אותו ואת מפעליו ותיעבה " גברים כוחניים " , כדי להגיע אל נקודת המבט הרכה החבויה במעמקיה .
לפעמים נדהם מהקלילות שבה התנערה ממכאוביו , ניסחה אותם במונחים כלליים ואירוניים , עד שברגע אחד , כשנחה עליה הרוח או כשהבינה שהגזימה בהתנכרותה אליו , מוטטה את כל המגדלים שבנתה ודיברה עליו כעל אדם שיקר לה ולא כעל נציג הקבוצה שבזה לה .
אז היתה מדברת אליו בחיבה ומייעצת לו בשאלות שהטרידו אותו ומזדהה עם פחדיו .
אך כבר היתה בו מודעות לפריכותה של נקודת המבט הזו , ולא פעם —  כשלא היו בו כוחות לשאת את מטחי האירוניה והלעג רק כדי שבסופם ישמע דברים אחרים —  העדיף שלא לשתפה במכאוביו .
הוא לא הצליח לשכנע אותה שההנחה שלה , שהוא חלק טבעי מאותה קבוצה , אינה מדויקת , ואילו רות טענה שבתירוצים שקשורים לעברו ולמשפחתו הוא פשוט מתכחש להיותו חלק מהם , וגם אם יש " צדק פסיכולוגי מסוים " בטענתו , בעולם האמתי , בחוץ , אין לה תוקף :
אי אפשר לצבור כוח וכל הזמן להתכחש אליו .
היא אמרה שאינה מבינה את נטייתו , אולי אינו מודע לה , להתאכזב כשהיא מסרבת לראות בו קורבן , ומכאן הסתעפו עוד טיעונים מתישים , וכל אחד נפנף בהכחשותיו של האחר , ואין לזה סוף הרי .
כל אותו יום שכב במיטתו בחושך .
מדי פעם עלו על דעתו עניינים מנהלתיים מיומו השני של הכנס , אבל הוא גירשם בזעם ממוחו .
עונשו עדיין לא ברור , ייתכן שכבר אינו חלק מהקרן היהודית לדמוקרטיה או מכל דבר אחר שקשור במייקל ברוקמן .
ובכל זאת , הוא לא באמת התפלש בתסריטי האימה הללו , בעומק לבו לא האמין שמייקל ינטוש אותו .
אמנם ידע שמייקל התכחש לאנשים בעבר וכבר ראה אותו מגלה נוקשות ואפילו אכזריות כלפי אנשים , אבל סוככה עליו ודאות נוסכת חום שמקומו בעולמו של מייקל הוא יחיד ומיוחד ואין לו תחליף .
צלצול הטלפון עורר אותו משינה עמוקה .
זו היתה רות , היא היתה ב"ביקור חולים " :
אבא שלו עבר התקף לב אתמול בלילה במיטתו , ורק בצהריים מצאה אותו עוזרת הבית .
הרופאים אמרו שזה היה כנראה מהיר מאוד , בדיוק כמו שהוא תמיד רצה , האיש הזה שלטענתו ראה לא פחות אנשים גוססים משראו הרופאים בבית החולים .
" הוא היה בן שמונים ושתיים , " שמע גבריאל קול צרוד מתמלמל מגרונו , " יכול להיות גם שמונים וחמש .
אמא סיפרה לי בסוד שהוא משקר לגבי הגיל , שבעצם אף אחד לא יודע בן כמה הוא , גם הוא לא יודע . "

מדוע השליטה בסיכון היא מושג כל־כך ( ואך ורק ) מודרני ?
מדוע חיכתה האנושות אלפי שנים , עד לתקופת הרנסאנס , לפני שהתחילה לשבור את המחסומים שמנעו ממנה למדוד את הסיכון ולשלוט בו ?
אין תשובות פשוטות לשאלות האלה .
אבל נוכל להתחיל ברמז .
מאז ראשיתה של ההיסטוריה המתועדת , ההימורים —  עצם מהותה של לקיחת הסיכון —  היו בילוי־זמן פּוֹפּוּלרי שהגיע לעיתים לידי התמכרות .
משחק מזל הוא זה שנתן לפּסקל ולפֶרְמָה את ההשראה לפריצת הדרך המהפכנית שלהם אל חוקי ההסתברות , ולא איזו שאלה מעמיקה על מהות הקפּיטליזם או חזון כלשהו לגבי העתיד .
ובכל זאת עד לאותו רגע , ולאורך כל ההיסטוריה , אנשים הימרו ושיחקו משחקים בלי להשתמש באף אחת מן השיטות למדידת סיכוי שקובעות היום ניצחונות והפסדים .
הפעולה של לקיחת הסיכון ריחפה לה בחלל , ללא הבַּקרה של תיאוריית ניהול הסיכון .
ההימורים הילכו תמיד קסם על בני־האדם , כיוון שהציבו אותם פנים אל פנים מול אֵלוֹת הגורל , ללא חציצה .
אנחנו נכנסים לקרב המסוכן הזה כי אנחנו בטוחים שיש לנו בעלת־ברית אדירה —  גבירת המזל ( Lady Luck ) :
היא תעמיד את עצמה בינינו ובין הגורלות ( או הסיכויים ) כדי להטות את הניצחון לצידנו .
אדם סמית ( Smith ) , החוקר הסקוטי המופלא של טבע האדם , הגדיר כך את המוטיבציה להימורים :
" היוהרה השחצנית שהיא מנת חלקם של רוב האנשים על היכולות של עצמם וההנחות המגוחכות שלהם על מזלם הטוב " .
סמית היה ער בהחלט לכך שהנטייה האנושית לקחת סיכון מניעה את הקידמה הכלכלית , אבל הוא חשש כי החברה עלולה לסבול אם הנטייה הזאת תצא מכלל שליטה .
משום כך דאג לאזן בין התחושות המוסריות ובין היתרונות של השוק החופשי .
כמאה ושישים שנים אחר־כך , כלכלן גדול אחר , האנגלי ג'ון מֵיינַרְד קֵיינְס ( Keynes ) , העיר בהסכמה :
" כשהתפתחות ההון של מדינה הופכת להיות תוצר־לוואי של פעילויות של קזינו , סביר להניח שהעבודה לא נעשתה כהלכה " .
עם זאת , העולם עלול להיות מקום מַשמים אילו לא היו לאנשים יוהרה וביטחון במזל הטוב שלהם .
קֵיינְס נאלץ להודות כי " אילו הטבע האנושי לא היה חש כל פיתוי לקחת סיכון [ ... ]
אולי לא היו נעשות כל־כך הרבה השקעות , אך ורק כתוצאה של חישוב קר " .
איש אינו לוקח סיכון בציפייה להיכשל .
כשהסובייטים ניסו לבטל כליל את קיומה של אי־הוודאות באמצעות תיכנון והתערבות ממשלתיים , הם חנקו בכך את הקידמה החברתית והכלכלית .

הימורים ריתקו את בני־האדם במשך אלפי שנים .
אנשים הימרו בכל מקום , משוּלי החברה הדחויים ועד למעגלים החברתיים המכובדים ביותר .
חייליו של פּוֹנטיוס פּילאטוּס , מושל יהודה מטעם האימפריה הרומית , הטילו גורל כדי לזכות בגלימתו של ישו בעודו מתענה על הצלב .
אל הקיסר הרומי מַרְקוּס אַוּרֶלְיוּס נלווה תמיד איש ההימורים הפרטי שלו .
הרוזן מסנדוויץ' המציא את הכריך הנושא את שמו כדי שלא ייאלץ לעזוב את שולחן ההימורים בשביל לאכול .
בזמן מלחמת העצמאות האמריקאית , ג'ורג' וושינגטון אירח באוהל שלו משחקי מזל .
הימורים הם מלה נרדפת למערב הפרוע , והשיר " מזל , הֲיי גבירה הלילה " ( Luck Be a Lady Tonight ) הוא אחד השירים האהובים ביותר במחזמר ברנשים וחתיכות ( Guys and Dolls ) המספר על מהמר כפייתי ועל משחק " הקְרַפְּס המעופף " ( floating crap ) שלו .
צורת ההימורים המוקדמת ביותר המוכרת לנו היתה מין משחק קוביות ששיחקו אותו עם אַסְטְרָגָלוּס , או עצם מיפרק .
העצם הזאת , האֵם הקדומה של הקובייה בת־זמננו , היתה עצם מרובעת שנלקחה מקרסולו של כבש או צבי , עצם מלאה וקשה , ללא מח , שהיה כמעט בלתי אפשרי לשבור אותה .
אַסְטְרָגָלוּסים התגלו בחפירות ארכיאולוגיות בחלקים רבים של העולם .
ציורי קברים מצריים מתארים משחקים באַסְטְרָגָלוּסים בסביבות 3500 לפני הספירה , וכדים יווניים מראים גברים צעירים הזורקים את העצמות הללו לתוך מעגל .
למרות שהמצרים נהגו להעניש מהמרים כפייתיים , החפירות הוכיחו כי הפרעונים עצמם לא רק שיחקו , אלא גם לא בחלו בשימוש בקוביות מזויפות , כאלה שהוסיפו להן משקל בצד מסוים אחד .
הקְרַפְּס , המצאה אמריקאית , מקורו במיגוון משחקי קובייה שהביאו הצלבנים לאירופה בשובם ממסעי הצלב .
המשחקים הללו כונו לרוב hazard , שם שמקורו במלה הערבית לקוביות :
א־זַהְר . [ 1 ]
משחקי הקלפים התפתחו באסיה מן הצורות העתיקות של הגדת עתידות , אבל הם נעשו פּוֹפּוּלריים באירופה רק לאחר המצאת הדפוס .
הקלפים היו במקורם גדולים ומרובעים , ללא פינות מעוגלות , וללא דמויות מזהות או סימנים כמו לב , תלתן וכדומה .
קלפי משפחת המלוכה —  נסיך , מלכה ומלך —  היו מודפסים עם ראש אחד בלבד במקום עם שני ראשים , כך שהשחקנים נאלצו לזהות אותם גם כשראשם כלפי מטה , שכן הפיכת הקלף היתה מגלה ליריב שמדובר בקלף מלוכה .
הפינות המרובעות איפשרו לשחקנים לרמות בקלות , כי היה באפשרותם לתלוש חתיכות קטנות מן הפינות כדי לזהות מאוחר יותר את הקלפים בתוך החפיסה .
רק במאה ה־19 החל השימוש בקלפים עם פינות מעוגלות וראשים כפולים .
כמו קְרַפְּס , הפּוֹקר הוא גירסה אמריקאית לצורת משחק קדומה יותר .
זהו משחק שגילוֹ רק כ־150 שנה .
דייוויד הַיַאנוֹ ( Hayano ) תיאר את הפּוֹקר כ"מזימות סודיות , שקרים אדירים , אסטרטגיות מחושבות ואמונה יוקדת בתבניות עמוקות ובלתי נראות [ ... ]
משחק שצריך לחווֹת אותו ולא די להתבונן בו " .
לדברי הַיַאנוֹ , כ־40 מיליון אמריקאים משחקים פּוֹקר על בסיס קבוע , וכולם משוכנעים שהם מסוגלים להערים על יריביהם .
נדמה שהצורות הממכרות ביותר של ההימורים הן משחקי המזל הטהורים , שמשחקים אותם בבתי הקזינו הפושטים היום ברחבי העולם כאש בשדה קוצים , גם במדינות שהיו בעבר שמרניות למדי .
מאמר בניו יורק טיימס מ־25 בספטמבר 1995 , דיווח כי ההימורים הם התעשייה הצומחת הכי מהר בארצות־הברית , " עסק של 40 מיליארד דולר שמושך יותר לקוחות ממגרשי בּייסבּוֹל או מבתי קולנוע " . { C } [ 2 ] הטיימס מצטט מרצה מאוניברסיטת אילינוֹי שהעריך כי הממשלות של מדינות ארצות־הברית משלמות שלושה דולר בעלויות למוסדות סוציאליים ולמערכת המשפט הפלילי על כל דולר של פידיון של בתי הקזינו —  שיעור שאותו אדם סמית היה אולי יכול לחזות .
באַיוֹוָה , למשל , שעד 1985 אפילו לא היה בה מפעל פַּיס , כבר היו עד 1995 עשרה בתי קזינו , וכן מסלול מרוצי סוסים ומסלול מרוצי כלבים עם מכונות מזל הפועלות 24 שעות ביממה .
המאמר מציין ש"כמעט תשעה מכל עשרה תושבי אַיוֹוָה אומרים שהם מהמרים " .
5.4 אחוזים מהם מדווחים שיש להם בעיית הימורים , לעומת 1.7 אחוזים בלבד לפני חמש שנים .
וזוהי מדינה שבה כומר קתולי נשלח לכלא בשנות ה־1970 באשמת ניהול משחק בּינגוֹ .
כנראה שא־זהר בצורתו הטהורה ביותר נמצא עדיין איתנו .

צריך להבדיל בין משחקי מזל לבין משחקים שבהם מה שקובע זו המיומנות .
העיקרון שפועל ברוּלטה , בקוביות ובמכונות מזל הוא זהה , אבל העיקרון הזה מסביר רק חלק ממה שמעורב במשחקים כמו פּוֹקר , הימורים על סוסים ושש־בש .
בעוד שבקבוצה הראשונה של המשחקים התוצאה נקבעת בידי הגורל , בקבוצה השנייה נכנס לתמונה מרכיב של בחירה .
כדי להמר במשחק מזל צריך לדעת רק את הסיכויים לזכות , אבל דרוש הרבה יותר מידע כדי לחזות מי ינצח ומי יפסיד במשחק שבו התוצאה תלויה גם במיומנות וגם במזל .
ישנם מהמרים של משחקי קלפים ושל מסלולי מירוץ שהם מקצוענים של ממש , אבל איש אינו יכול להפוך את זריקת הקוביות בקְרַפְּס למקצוע מוצלח .
משקיפים רבים רואים בשוק המניות עצמו לא יותר מאשר קזינו להימורים .
האם זכייה בשוק ההון היא תוצאה של מיומנות מעורבת במזל , או רק הימור מוצלח ?
נחזור לשאלה זו בפרק 12 .
רצף של הפסדים או של ניצחונות מתרחש לעיתים קרובות במשחקי מזל , כפי שהם קורים בחיים האמיתיים .
מהמרים מגיבים לאירועים האלה בצורה לא־סימטרית :
מהם שפונים לחוק הממוצעים כדי להביא לסיום מהיר של רצף הפסדים , ומהם שמבקשים מאותו חוק ממוצעים להשעות את עצמו כדי שגל הניצחונות יימשך עוד ועוד .
חוק הממוצעים אינו מטה אוזן לאף אחת משתי הפניות .
בסידרת ההטלות האחרונות של הקוביות אין שום דבר שיכול לתת מידע על תוצאת ההטלה הבאה .
הקלפים , המטבעות , הקוביות וגלגלי הרוּלטה —  אין להם זיכרון .
המהמרים אולי חושבים שהם מהמרים על אדום , או על שבע או על רביעייה , אבל לאמיתו של דבר הם מהמרים על השעון .
המפסיד רוצה שרצף קצר ייראה ארוך כדי שעדיין יישארו לו סיכויים .
המנצח רוצה שהרצף הארוך ייראה כרצף קצר כדי שהסיכויים יושעו .
הרחק משולחן ההימורים , מנהלי חברות הביטוח עושים את העסקים שלהם בדרך דומה .
הם קובעים את הפּרמיות כדי לכסות את ההפסדים שיספגו בטווח הארוך , אבל כשרעידות אדמה , שריפות והוּריקנים מתרחשים בעת ובעונה אחת , הטווח הקצר עשוי להיות מכאיב מאוד .
שלא כמו מהמרים , חברות הביטוח מחזיקות הון ושומרות מאגרים בצד כדי להשתמש בהם באותם רצפים בלתי־נמנעים של מזל רע .
הזמן הוא הגורם המכריע בהימורים .
סיכון וזמן הם שני צדדים מנוגדים של אותו מטבע , שכן אילו לא היה מחר גם לא היה סיכון .
הזמן משנה את מהותו של הסיכון , ואופק הזמן מעצב את טבעו :
העתיד הוא מגרש המשחקים .
הזמן משמעותי במיוחד כאשר ההחלטות הן לא־הפיכות .
ובכל זאת הרבה החלטות לא־הפיכות נעשות בהכרח על בסיס מידע חלקי .
מיגוון עצום של החלטות —  למן הבחירה לנסוע ברכבת תחתית במקום במונית , ועד לבניית מפעל מכוניות בברזיל , החלפת מקום עבודה או הכרזת מלחמה —  הן החלטות שאי־ההפיכוּת היא מאפיין מכריע שלהן .
אם אנחנו קונים מניה היום , תמיד נוכל למכור אותה מחר .
אבל מה נעשה אחרי שהקופאי בשולחן הרוּלטה קורא " לא מהמרים יותר ! "
או אחרי שההימור בפּוֹקר הוכפל ?
אין דרך חזרה .
האם עלינו להימנע מפעולה בתקווה שהזמן החולף יטה את המזל או את ההסתברויות לטובתנו ?

" עבר כבר הרבה זמן , פראנק , " אמרתי .
פראנק פארקר העביר את ידו על זיפי זקנו המאפירים כאילו ביקש לסמן את עקבות הזמן שחלף .
" עברו עשרים ושלוש שנים .
זה לא היה ממש מזמן .
נראה כאילו זה קרה רק אתמול .
איך הזמן טס . "
הבנתי למה הוא מתכוון .
כשהייתי ילד , חופשת הקיץ התארכה עד בלי די , ובחורף נראה כאילו הקיץ והגלשנים לא יחזרו לעולם .
לא יכולתי להרשות לעצמי לקנות חליפת צלילה ונאלצתי לחכות לפחות עד ספטמבר כדי לזנק למים .
כעת השנים נתלשו כמו דפים של לוח שנה בסרט ישן של האחים וורנר .
ובכל זאת , עברו עשרים שנים –  זמן רב כדי לפתוח מחדש תיק רצח .
פראנק פרש לגמלאות מן המשטרה בדרגת סגן המפכ"ל והיה חבר ותיק שלי .
הוא היה נשוי להִילד , שבעבר היתה דיירת בביתי ולא יותר מאשר ידידה קרובה , וביקש שאבוא לבקר אותו כדי לדבר על עניין מסוים .
הופתעתי כשהתברר לי שהִילד נסעה לכנס של עובדים סוציאליים ב"הרים הכחולים " , ולא עמדה לחזור הביתה באותו יום .
פראנק היה מסוג האנשים שיכולים לגרום לי לבוא אליהם בכל עת , ודומה שהוא בחר במכוון יום שבו הִילד לא היתה בבית .
" זה מטריד אותי מאותו יום שזה קרה , " אמר פראנק וירד על בקבוק בירה , השני מאז שהגעתי לביתו .
שני בקבוקי בירה לשעה היו קצב רצחני בשביל פראנק .
היו קצת צחוקים , וכשבידו בקבוק בירה , הראשונה שהוא שתה יחד איתי , הוא אמר שהוא רוצה שאני אבדוק את התיק של גרגורי הייסן .
הייסן היה רופא שהורשע בשימוש בשירותיו של רוצח שכיר כדי לרצוח את השותף שלו במרפאת דארלינגהרסט .
" השם זכור לי , אבל לא פרטי המקרה , וייתכן בכלל שלא הייתי מעורה בהם , " אמרתי .
" עדיף שתאמר לי למה העניין כה מטריד אותך , ולמה יש לי הרגשה שלא רצית שהִילד תשמע אותנו מדברים על זה . "
פראנק נאנח והדבר הסגיר את גילו שהיה קצת מעל שישים .
הוא שיחק טניס , שחה , לא עישן , צרך אלכוהול במידה סבירה ושני הוריו חיו עד גיל תשעים .
הוא תמיד נראה צעיר בעשרים שנים מגילו , אבל לא עכשיו .
" אתה בחור נבון , לא ? "
הוא אמר .
משכתי בכתפיי , ולקחתי לגימה ארוכה מהסטלה שלי .
" בדרך כלל אני עולה על מה שברור . "
" אוקיי .
זה הסיפור .
הייתי אחד מאנשי הצוות שחקרו את מקרה הרצח של פיטר בלאמי .
לא הייתי מעורב כל כך בתיק מאז שהסרתי מעלי את המדים .
אסור היה לי להתקרב לזה . "
" למה ? "
" היה לי רומן עם קתרין .
לפני שהכרתי את הִילד . "
" קתרין ? "
" קתרין בדוס , אשתו של הייסן .
הסיפור נמשך עוד זמן מה לאחר שהיא נישאה להייסן .
לא ידעתי שהיא התחתנה .
ברגע ששמעתי על זה , גמרתי עם הסיפור . "
" אלוהים , פראנק . "
" אני יודע , אני יודע .
הייתי אמור להכריז על ניגוד עניינים ולחתוך . "
" ולמה לא עשית את זה ? "
פראנק רוקן את בקבוק הבירה שלו ונראה כעוס ומדוכדך עד כדי כך שהוא היה עלול לזרוק את הבקבוק לתוך הבריכה .
ישבנו בחצר האחורית של ביתו שבשכונת פדינגטון שבמזרח סידני .
הוא קנה אותו עוד כשהיה אפשר לקנות שם בית מבלי להזדקק להכנסה של שש ספרות .
עדיין היה עליו לשלם חלק מן המשכנתה , כך סיפר לי , אבל בהתחשב במחירים הנוכחיים של דירות באזור , התשלום היה הוגן .
כמו כן עלה בידו לערוך שיפוץ בבית , ולבנות בריכה בחלק מן החצר .
" הייתי שאפתני , רציתי להתקדם בחיים .
לא ידעתי שהחבר'ה המושחתים שמעלי יודחו ושאני ...
אזכה בהעלאה בדרגה בכל מקרה .
המקרה של הייסן היה בעל פרופיל גבוה ומרתק .
זאת היתה הזדמנות פז .
כבוד ויקר מכל עבר . "
" אבל ? "
" היו לי קצת ספקות .
זה קורה בדרך כלל , חוץ מאותם מקרים שבהם העובדות מוצקות ואין עליהן כל עוררין .
כמו שזה בדרך כלל , אתה בטח יודע - סיפור בתוך המשפחה , קטע פיננסי או קטע מיני ... "
הנהנתי בראשי .
" דומה היה שבלאמי והייסן הסתדרו ביניהם .
שניהם סיימו את הלימודים באוניברסיטה של סידני בערך באותה תקופה , עבדו בעבודות מזדמנות , חרשו את הארץ , לוו כסף כדי להרים את הפרקטיקה שלהם , ועשו חיל .
הם עשו ים של כסף , עבדו שעות על גבי שעות וקרעו לעצמם את התחת .
הם עשו ביקורי בית , היית מאמין ? "
" חומר שממנו עשויים דינוזאורים . "
" בדיוק .
שניהם התגוררו די קרוב לכאן :
בלאמי בדארלינגהרסט והייסן בארלווד . "
" זה לא ממש קרוב לפה . "
" די קרוב .
הבדל הגדול ביניהם היה העובדה שבלאמי היה הומו והייסן היה סטרייט , סטרייט מוחלט .
הוא לא ידע על הנטייה המינית של בלאמי .
לאחר תקופת-מה , בלאמי החל לטפל בנשאי וחולי איידס במרפאה והייסן לא היה מרוצה מכך . "
" המממ . "
" כן , ויברציות רעות .
בלאמי האשים את הייסן בהומופוביה , ודיבר על כך ברבים .
רשימת הקליינטים של הייסן הלכה והצטמצמה .
השניים כמעט לא יכלו להביט זה בעיני זה , ונאלצו לעשות משהו בנידון .
הייסן הציע לבלאמי לקנות את חלקו במרפאה אבל באלמי לא היה מעוניין , ובכל מקרה התברר שלהייסן אין בכלל כסף בשביל זה .
למעשה , הוא רק התחתן , קנה בית , ועם ילד ואישה תובענית , היו לו אמנם נכסים אבל לא מזומנים .
הגרון מתייבש לי מכל הדיבור הזה .
אני לוקח לי עוד בירה .
רוצה גם ? "
" בטח . "
פראנק נכנס פנימה ואני קמתי , ניגשתי אל הבריכה וטבלתי את כף ידי .
השעה היתה מאוחרת וטמפרטורת המים היתה עדיין חמימה , מה שגרם לי להצטער שאין לי בריכה .
ואולם , כל התנהגותו של פרנק לימדה שהוא מתמודד עם בעיות שבהן ממש לא רציתי .
פרנק חזר עם הבירות והחל לדבר עוד בטרם התיישב .
" פה הסיפור נהיה מלוכלך .
בלאמי יוצא לשיט תענוגות ואז נדקר למוות .
חקרנו את המקרה וזה נראה כמו רצח הומוסקסואלי סטנדרטי , אתה יודע , תנועה לא נכונה שנעשתה בזמן הלא נכון והופנתה כלפי האדם הלא נכון .
בלאמי היה כנראה פופולרי והפך לדוברם של ההומואים , ואנחנו התאמצנו מאוד לא להיות מתויגים כהומופובים או משהו בסגנון , ולכן לא בחלנו בעבודת רגליים .
דיברנו עם כולם , ערכנו בירור באשר לרקע ולנסיבות .
כל מה שעלה בידינו למצוא היתה האיבה שרחשה בין השניים , אבל דומה היה שהייסן נשאר מעבר לכל חשד .
ידו לא היתה משגת לרכוש את חלקו של השותף שלו , אבל הוא לא בדיוק היה רעב ללחם .
בנוסף לכך ... "
פראנק לקח לגימה גדולה מן הבירה שלו ואמר , " למשפחה של אשתו היה כסף .
" המאמצים שלנו עלו בתוהו והחקירה הופסקה .
מודיע שעבד עבורנו הפנה אותנו לאדם בשם רפאל פדרונה , עלוב-נפש שסבל מסרטן סופני .
הוא היה מטופל של הייסן .
במסגרת הלחץ שעלה בידינו להפעיל באותן נסיבות , פדרונה אמר שהייסן שכר אותו כדי להרוג את בלאמי ושילם לו עשרים אלף דולר .
פדרונה ידע את כל הפרטים לאשורם , לרבות דברים מסוימים שהטלנו עליהם איפול .
כמו כן , הוא החזיק אצלו חמישה-עשר אלף דולר במזומן , והייסן לא הצליח לתת הסבר לעשרים אלף דולר שהיו אמורים להיות בחשבון העסק ולא היו .
ולפדרונה לא היתה חשבונית על הטיפולים שהוא קיבל מהייסן . "
" קשר נסיבתי .
לא יותר מזה . "
" כן , אבל משכנע מספיק עבור משרד התובע הראשי .
הייסן היה בן זונה יהיר והותיר רושם נוראי בתשאולים , שלא לדבר על המשפט עצמו .
פרדונה הודה באשמה וכל מה שהוא אמר תועד בווידיאו .
הוא נשפט לארבע-עשרה שנים והלך לעולמו לאחר שישה חודשים .
גם הייסן נשפט לארבע-עשרה שנות מאסר על קשירת קשר לביצוע רצח .
QED. [ 1 ] אתה בטח זוכר את זה . "
חשבתי על מה שהוא אמר .
קודם כול הייתי בטוח שפראנק מעולם לא הזכיר את הסיפור באוזניי , הגם שבמהלך השנים דנו במקרים המעניינים ביותר .
מדי שנה בשנה ייצרה סידני רציחות , קונספירציות , משפטים , ערעורים , פסקי דין וגזרי דין , ולכול היתה נטייה להפוך למקשה אחת .
היה לי זיכרון מטושטש למדי של השם הייסן , וסביר להניח שהסיבה לכך היתה שאהבתי את ציוריו של הצייר האנס הייסן והיה לי הדפס שלו בביתי .
נענעתי בראשי .
" יש לי זיכרון קלוש בקשר למקרה , " אמרתי .
" מה היו הספקות שלך ? "
" כל הסיפור היה קצת יותר מדי מסודר .
למעשה היתה זאת הודאה שניתנה על ערש
דווי .
חשוד ברור .
לחץ לסגור עניין .
הכול . "
" אבל הלכת עם זה . "
" זה היה מעבר לשליטתי .
הבאתי את הראיות שהיו לי כמות שהן .
עורך הדין של הייסן עשה עבודה טובה –  גם הוא כבר מת , דרך אגב - וטחן אותי כמו שצריך , אבל לא היתה לי כל הזדמנות לבטא ספק כלשהו , ובכל מקרה לא היתה לי תשתית מוצקה להצביע עליה .
זין , פדרונה לא היה שווה פרוטה והייסן התייחס אלי כמו אל זבל .
הוא התנהג בדיוק כמו נאשם . "
" האלמנט האנושי . "
" בדיוק .
בכל מקרה , הייסן נכנס לכלא .
הוא סבל שם כדרכם של אנשים מלומדים בהגיעם לבית סוהר , אבל לבסוף הוא נרגע והפך לאסיר לדוגמה .
הוא העניק טיפולים רפואיים מעל ומעבר למצופה .
הוא הגיש בקשה לחנינה אחרי שתים-עשרה שנים , עשה רושם רע על חברי הוועדה ונענה בשלילה .
הוא הגיש בקשה נוספת שנתיים מאוחר יותר , אבל נמצא מת בתאו עוד לפני השימוע .
הוא מת מוות טבעי , שטף דם במוח כתוצאה ממתח .
היה לו לחץ דם גבוה . "
" טוב , זה סיפור מעניין , פראנק , אבל אני לא מצליח להבין למה אתה רוצה שיפתחו עכשיו את התיק .
הרי כל המעורבים בדבר כבר מתו . "
" לא כולם . "
" לא ? "
" אני , קתרין והבן שלה וויליאם עדיין בחיים .
קתרין יצרה איתי קשר לפני שבוע בערך .
היא אמרה שהבן שלה על הפנים .
היא הסתירה ממנו את מה שאירע לאביו במשך שנים רבות אבל הוא גילה את זה לפני זמן מה .
היא חשבה שהוא מספיק בוגר כדי להתמודד עם זה , אבל התברר שלא .
זה זעזע אותו .
הוא התחיל לשתות , להשתמש בסמים ולהסתובב עם אפסים . "
" זה בטח קשה בשבילה , אבל איך זה קשור אליך ? "
הקמטים והחריצים בפניו של פראנק , כמו גם קווי האופי שלו וחוסנו הגופני , הפכו למבט חלול וחסר חיים .
" כמו שאמרתי לך , קתרין התחברה להייסן עוד בהיותה איתי והמשיכה להתראות איתי תקופה מסוימת .
היא טוענת שוויליאם הוא הבן שלי . "
קליף הארדי , חוקר פרטי , לא בוחל באמצעים כשהוא עובד על פענוח תיק .
אלימות , פשע , תככים משפחתיים , שחיתות משטרתית ושלטונית –  כל אלה עומדים בדרכו של הבלש האוסטרלי , גיבור סדרת הספרים של פיטר קוריס .
במרכז המערבולת ניצב תיק ישן של מנתח פלסטי הנאשם כי הזמין את הרצח של שותפו למרפאה .
פראנק פארקר , בכיר במשטרה לשעבר וחברו הקרוב של הארדי , מבקש ממנו לשוב ולחקור את המקרה 23 שנה לאחר שהתיק נסגר .
הקלות שבה נסגר התיק , בצירוף העובדה שניהל רומן עם אשתו של הנאשם , רודפות את פארקר לאורך השנים ולא מניחות לספק המכרסם בו .
החוקר הארדי נדרש להילחם ברוחות רבות מהעבר –  הן השוטרים שהיו מעורבים בחקירה ומתעקשים להשאיר אותה מאחוריהם , והן חייו האישיים של פארקר , שייתכן כי הרומאן האסור שלו הוליד לו בן שאותו לא פגש מעולם .
בחקירתו נפגש הארדי עם הצדדים האפלים של אוסטרליה , הנשלטים על ידי זנות וסמים , ניתוחים לא חוקיים , כסף מלוכלך , ומלחמות על שליטה ומעמד כלכלי .
האם הרצח בוצע על רקע הומופובי כפי שטוענת המשטרה ?
האם הרוצח , שמת מזמן בעודו מרצה מאסר , הוא רק שעיר לעזאזל בשירותם של אחרים ?
ולאיזו עמדה בהיררכיה מגיעה השחיתות שמחפה על הפרשה כולה ?
הארדי צפוי לגלות שלעתים האנשים המסוכנים ביותר דווקא אינם אלה שאורבים לו בסמטה עם מחבט בייסבול ביד .
פיטר קוריס - סופר , עיתונאי והיסטוריון , ומי שזכה לכינוי " הסנדק של ספרות הפשע האוסטרלית בת זמננו " - פרסם כארבעים ספרים בסדרת הבלש קליף הארדי .
המערבולת , שמשלב הומור עם מתח מורט עצבים , הוא אחד המאוחרים בסדרה שבה כל ספר הוא יצירה בפני עצמה .
קליף הארדי , חוקר פרטי , לא בוחל באמצעים כשהוא עובד על פענוח תיק .
אלימות , פשע , תככים משפחתיים , שחיתות משטרתית ושלטונית –  כל אלה עומדים בדרכו של הבלש האוסטרלי , גיבור סדרת הספרים של פיטר קוריס .
במרכז המערבולת ניצב תיק ישן של מנתח פלסטי הנאשם כי הזמין את הרצח של שותפו למרפאה .
פראנק פארקר , בכיר במשטרה לשעבר וחברו הקרוב של הארדי , מבקש ממנו לשוב ולחקור את המקרה 23 שנה לאחר שהתיק נסגר .
הקלות שבה נסגר התיק , בצירוף העובדה שניהל רומן עם אשתו של הנאשם , רודפות את פארקר לאורך השנים ולא מניחות לספק המכרסם בו .
החוקר הארדי נדרש להילחם ברוחות רבות מהעבר –  הן השוטרים שהיו מעורבים בחקירה ומתעקשים להשאיר אותה מאחוריהם , והן חייו האישיים של פארקר , שייתכן כי הרומאן האסור שלו הוליד לו בן שאותו לא פגש מעולם .
בחקירתו נפגש הארדי עם הצדדים האפלים של אוסטרליה , הנשלטים על ידי זנות וסמים , ניתוחים לא חוקיים , כסף מלוכלך , ומלחמות על שליטה ומעמד כלכלי .
האם הרצח בוצע על רקע הומופובי כפי שטוענת המשטרה ?
האם הרוצח , שמת מזמן בעודו מרצה מאסר , הוא רק שעיר לעזאזל בשירותם של אחרים ?
ולאיזו עמדה בהיררכיה מגיעה השחיתות שמחפה על הפרשה כולה ?
הארדי צפוי לגלות שלעתים האנשים המסוכנים ביותר דווקא אינם אלה שאורבים לו בסמטה עם מחבט בייסבול ביד .
פיטר קוריס - סופר , עיתונאי והיסטוריון , ומי שזכה לכינוי " הסנדק של ספרות הפשע האוסטרלית בת זמננו " - פרסם כארבעים ספרים בסדרת הבלש קליף הארדי .
המערבולת , שמשלב הומור עם מתח מורט עצבים , הוא אחד המאוחרים בסדרה שבה כל ספר הוא יצירה בפני עצמה .

אשר אנחנו עושים דברים מהנשמה ,
אנחנו מרגישים נהר זורם בתוכנו , אושר .
ג'לאל א־דין רומי
פרק ראשון |  מעגל האהבה
זה הרגיש כמו סצנה מסרט של ססיל ב .
דה־מיל .
ישבתי בלימוזינה בכביש הגישה המוביל לאצטדיון “ לוס אנג'לס ממוריאל קולוסיאום “  וחיכיתי לבואם של השחקנים .
למעלה מ־ 95 אלף אוהדים , לבושים בכל שילוב אפשרי של צבעי הסגול והזהב של הלייקרס , צעדו אל תוך האצטדיון :
נשים בחצאיות טוּטוּ , גברים בתחפושות של חיילי האימפריה מהסרט מלחמת הכוכבים וילדים עם שלטי “ obe Diem ” .
אך מעבר לרוח השטות היה משהו מעורר השראה בגרסתם של תושבי לוס אנג'לס לפולחן העתיק הזה .
במילותיו של ג'ף וייס , כתב העיתון LA Weekly :
“ אני משער שכך נראתה קבלת הפנים אשר לה זכו הלגיונות הרומיים עם חזרתם ממסע כיבושים מוצלח . “

האמת היא שאף פעם לא הרגשתי בנוח עם חגיגות ניצחון .
תכונה קצת מוזרה בהתחשב במקצוע שבחרתי לעצמי .
דבר ראשון , יש לי פוביית קהל .
זה לא מפריע לי בזמן משחקים , אבל במצבים פחות נשלטים עלול הפחד הזה לעורר בי כמעט בחילה .
שנית , מעולם לא אהבתי להיות במרכז תשומת הלב .
אולי זה מפני שאני ביישן מטבעי , או שמא זהו תוצר של המסרים הסותרים שקיבלתי בהיותי ילד להורים שהיו אנשי דת .
זה לא שהם האמינו שיש משהו פסול בשאיפה לנצח - אמי היתה אחת הנשים התחרותיות ביותר שנזדמן לי להכיר - אבל התגאות בהצלחה נתפסה בעיני הורי כהעלבת האל , או כפי שהם ניסחו זאת , “ התהילה כולה שלו . “

אולם במקרה זה לא אני הייתי מושא החגיגה .
האוהדים חגגו את המהפך המדהים שעברו השחקנים בדרכם לזכייה באליפות האן־בי־איי לשנת 2009 .
אפשר היה לראות זאת על פניהם בעודם יורדים למגרש בגרם המדרגות הארוך שקושט בצבעי זהב וסגול , כובעי ראלי *  לראשיהם , לבושים בחולצות אליפות , צוחקים , דוחפים , קורנים מאושר ושואגים משמחה .
ארבע שנים קודם לכן לא הצליחו הלייקרס אפילו להעפיל לפלייאוף , ואילו עכשיו הם היו השליטים הבלתי מעורערים של עולם הכדורסל .
יש מאמנים עם אובססיה לגביעים .
אחרים אוהבים לראות את עצמם בטלוויזיה .
מה שמניע אותי הוא המראה מעורר ההשראה של גברים צעירים , המשתפים פעולה ורותמים את האנרגיות המופלאות שמתעוררות כאשר הם מקדישים את כל נשמתם למשהו גדול מהם .
כל מי שהתנסה בחוויה זו יודע שהיא פשוט בלתי נשכחת .
הטבעת היא הסמל .
באן־בי־איי , טבעות מסמלות כוח ומעמד .
החלום לזכות בטבעת האליפות , על אף היותה ראוותנית ומגושמת במיוחד , הוא הכוח המדרבן שחקנים לעבור את התלאות הכרוכות בעונה ארוכה של משחק בליגת האן־בי־איי .
ג'רי קראוס , המנג'ר לשעבר של השיקגו בולס , מבין זאת היטב .
כאשר הצטרפתי לקבוצה כעוזר מאמן בשנת 1987 , הוא ביקש ממני לענוד את אחת משתי טבעות האליפות שבהן זכיתי כשחקן הניו יורק ניקס כדי לעורר השראה בשחקני הבולס הצעירים .
נהגתי אמנם לענוד טבעות אליפות בתקופת הפלייאוף כמאמן בליגת הסי־בי־איי , ( Continental Basketball Association ) אבל להסתובב עם תכשיט מסיבי כל כך על אצבעי יום־יום נראה לי קצת מוגזם .
כחודש לאחר תחילת הניסוי של ג'רי , בשעה שסעדתי במסעדת בניגאנ'ס בשיקגו נפלה האבן המרכזית של הטבעת ואבדה .
מאז אותו מקרה חזרתי לענוד את הטבעות רק במשחקי פלייאוף או באירועים מיוחדים כמו חגיגות הניצחון בקולוסיאום .
ברמה הפסיכולוגית , הטבעת מסמלת משהו עמוק :
החיפוש העצמי המתמיד אחר הרמוניה , חיבור ושלמות .
תרבות הילידים האמריקנים , למשל , מייחסת לכוח המאחד של המעגל עוצמה ומשמעות אדירות .
למעשה , האומה כולה מושתתת על סדרת טבעות ) או לולאות ( המחוברות זו לזו .
אוהל טיפי הוא טבעת , וכך גם המדורה , הכפר והמבנה של האומה עצמה - מעגלים בתוך מעגלים , ללא התחלה או סוף .
רוב השחקנים לא ממש מודעים לפסיכולוגיה ולתרבות של הילידים באמריקה , אבל הם מבינים באופן אינטואיטיבי את המשמעות העמוקה יותר של הטבעת .
בשלבים המוקדמים של העונה המציאו השחקנים קריאה שאותה נהגו לצעוק לפני כל משחק , כשידיהם שלובות במעגל :
“ אחת , שתיים , שלוש - טבעת ! “

לאחר שהשחקנים תפסו את מקומם על הבמה , נעמדתי ופניתי לקהל .
“ מה המוטו של הקבוצה הזו ?
הטבעת , “  אמרתי והצגתי לראווה את הטבעת מהאליפות האחרונה שבה זכינו בשנת 2002 .
“ הטבעת היא המוטו שלנו .
זהו לא רק תכשיט זהב .
זה המעגל שמחבר בין כל השחקנים על הבמה הזו .
אהבה הדדית עצומה שמאחדת אותנו . “  מעגל האהבה .
זו איננה הגישה האופיינית של רוב אוהדי הכדורסל אל הספורט האהוב עליהם .
אולם לאחר יותר מארבעים שנות פעילות ברמות הגבוהות ביותר של הענף , הן כשחקן והן כמאמן , אני לא יכול לחשוב על ביטוי שמתאר באופן אמיתי ומדויק יותר את הכוחות המסתוריים שמחברים בין השחקנים ומאחדים אותם במאמץ המשותף להשגת הבלתי אפשרי .
ברור ומובן מאליו שאינני מתכוון לאהבה רומנטית ואף לא לאהבת אחים במובן הנוצרי המסורתי של המילה .
ההשוואה הטובה ביותר שאני יכול לחשוב עליה היא הקשר הרגשי העמוק שחווים לוחמים דגולים בשדה הקרב .
לפני מספר שנים הצטרף העיתונאי סבסטיאן ג'נגר למחלקה של לוחמים אמריקנים , שהוצבו באחת הזירות המסוכנות ביותר באפגניסטן , כדי ללמוד מה גורם לבחורים האמיצים הללו להילחם בתנאים כל כך קשים וקיצוניים .
בספרו War הוא מסביר איך גילה כי האומץ שנדרש מלוחם כדי להשתתף בקרב מהווה חלק בלתי נפרד מהאהבה שהוא חש כלפי אחיו לנשק .
בגלל קשר האחווה החזק שנוצר בין הלוחמים , ביטחון חבריהם היה חשוב להם אף יותר מביטחונם ומשלומם האישי .
ג'נגר כותב כי אחד החיילים סיפר לו שישכב על רימון כדי להציל כל אחד מחבריו למחלקה , גם את אלה שאינו מחבב במיוחד .
כאשר ג'נגר ביקש ממנו להסביר את דבריו , השיב החייל , “ זה מפני שאני אוהב את האחים שלי .
זוהי אחוות לוחמים .
הכוח להציל חיים , יש בזה משהו נורא מתגמל .
כל אחד מהם היה עושה אותו הדבר בשבילי . “  ג'נגר מציין כי הקשר הזה , שאין כדוגמתו בחיים האזרחיים , הוא תנאי חיוני להצלחה מפני שבלעדיו שום דבר אינו אפשרי .
אני אשתדל לא להיסחף עם ההשוואה הזו ) אחרי הכול , שחקני כדורסל לא מסכנים את חייהם מדי יום כמו החיילים באפגניסטן ( .
אולם יש לא מעט עקרונות פעולה זהים בשני המצבים .
קיימים , למשל , מספר תנאים הכרחיים לזכייה באליפות אן־בי־איי - כמו שילוב נכון של כישרון , יצירתיות , אינטליגנציה , קשיחות וכמובן מזל .
אולם כאשר לקבוצה חסר המרכיב החשוב ביותר - אהבה - כל שאר הגורמים מאבדים ממשמעותם .
בניית תודעה שכזו אינה משהו שקורה בן לילה .
צריך להשקיע שנים ארוכות של טיפוח וחינוך כדי לגרום לשחקנים הצעירים לוותר על האגו שלהם ולתת לעצמם להישאב באופן מלא לחוויה הקבוצתית .
האן־בי־איי היא לא הסביבה האידיאלית להחדרת ערכי רעות וחוסר אנוכיות .
המשחק עצמו הוא אמנם תחרות בין שתי קבוצות של חמישה שחקנים בכל אחת , אולם התרבות שסובבת אותו מעודדת התנהגות אגואיסטית ושמה דגש על ההישגים האישיים על פני לכידות קבוצתית .
המצב היה שונה כאשר התחלתי לשחק בשורות הניקס בשנת 1967 .
באותם ימים קיבלו רוב השחקנים שכר צנוע ונאלצו למצוא עבודות זמניות בתקופת הקיץ כדי “ לגמור את החודש “ .
משחקים מעטים שודרו בטלוויזיה , ואף אחד לא שמע מעולם על קלטות לקט ובוודאי שלא על טוויטר .
כל זה השתנה בשנות השמונים במידה רבה בעקבות תשומת הלב הרבה שניתנה ליריבות בין מג'יק ג'ונסון ללארי בירד , ונסיקתו המטאורית של מייקל ג'ורדן למעמד של כוכב־על בינלאומי .
הענף הפך לתעשייה של עשרות מיליארדי דולרים , עם אוהדים מכל רחבי העולם ומכונה תקשורתית שמדווחת על כל מה שקורה על המגרש ומחוצה לו 24 שעות ביממה 7 ימים בשבוע .
תוצר הלוואי המצער של התהליך הזה הוא אובססיה קיצונית לכוכבי־על , שמתודלקת על ידי אינטרסים שיווקיים .
האובססיה הזו מטפחת את האגו של קומץ שחקנים , ומנגד משחיתה את הדבר שקסם במקור לרוב אוהדי הכדורסל :
היופי הטבעי של המשחק .
בדומה לרוב קבוצות האליפות באן־בי־איי , הלייקרס של עונת 2009-2008 עמלה במשך שנים כדי להשלים את המעבר מקבוצה המונעת מכוח האגו האישי לקבוצה מלוכדת ונטולת אנוכיות .
הם לא היו הקבוצה הטובה ביותר שאימנתי .
הכבוד הזה שייך לשיקגו בולס של עונת 1996-1995 בהנהגתם של מייקל ג'ורדן וסקוטי פיפן .
הם גם לא היו מוכשרים כמו הלייקרס של 2000-1999 , עם קלאץ' שוּטרים *  כמו שאקיל אוניל , קובי בראיינט , גלן רייס , רוברט הורי , ריק פוקס ודרק פישר .
אבל בדי־אן־איי הקולקטיבי של הלייקרס של 2009-2008 היה אפשר בהחלט לזהות ניצנים של גדולה .
השחקנים נראו החלטיים יותר מתמיד כשהגיעו למחנה האימונים באוגוסט 2008 .
בסיום העונה הקודמת הם הצליחו בדרך נס להעפיל למשחק הגמר נגד הסלטיקס , אך הושפלו במשחק השישי בבוסטון כאשר הפסידו בפער של 39 נקודות .
אין ספק כי התבוסה המביכה לקווין גארנט ושות' - שלא לדבר על הנסיעה הנוראה למלון לאחר מכן דרך המונים של אוהדי סלטיקס - היתה חוויה קשה וברוטלית , במיוחד לשחקנים הצעירים שחשו לראשונה בחייהם את נשיכתה הארסית של בוסטון .
התגובה האופיינית להפסד כזה בחלק מהקבוצות היא צניחת המורל .
אולם עבור הקבוצה הצעירה והנמרצת , העובדה שהגיעו כל כך קרוב לפרס רק כדי להפסיד לקבוצה קשוחה ומאיימת יותר מבחינה פיזית הובילה דווקא לתגובה הפוכה .
קובי , שזכה באותה שנה בתואר השחקן המצטיין ) MVP ( , היה ממוקד וחדור מוטיבציה במיוחד .
הנחישות והביטחון העצמי הבלתי מעורער של קובי הרשימו אותי תמיד .
בניגוד לשאק , שלעתים קרובות שוקע בספקות עצמיים , קובי מעולם לא נתן למחשבות כאלה למלא את מוחו .
אם מישהו היה מציב את הרף בעשר , הוא היה קופץ לאחת־עשרה גם אם איש לא עשה זאת קודם .
זוהי הגישה שהביא איתו למחנה האימונים באותה שנה , והיתה לכך השפעה אדירה על חבריו לקבוצה .
אולם הדבר שהכי הפתיע אותי לא היה הנחישות הבלתי מתפשרת של קובי , כי אם השינוי שחל במערכת היחסים שלו עם חבריו לקבוצה .
נעלם כלא היה הבחור הצעיר והחצוף שכל רצונו להיות השחקן הטוב ביותר בעולם , ובדרך הרס לכל השאר את ההנאה שבמשחק .
קובי החדש שהתגלה במהלך העונה ההיא אימץ את תפקיד המנהיג במלוא הרצינות .
לפני שנים , כשהגעתי לראשונה ללוס אנג'לס , הפצרתי בקובי לבלות עם שאר השחקנים במקום להתחבא בחדרו שבמלון ולצפות בהקלטות של משחקים .
לצערי , הוא ביטל את הרעיון בטענה שלא מעניין את חבריו לקבוצה שום דבר מלבד מכוניות ובחורות .
כעת הוא ניסה יותר להתקרב אליהם ולמצוא דרך להפוך אותם לצוות מלוכד ומאוחד .
ליצירת הלכידות סייע רבות גם הקפטן הנוסף של הקבוצה - דרק פישר - אשר היה מנהיג מטבעו וניחן באינטליגנציה רגשית יוצאת מן הכלל ובכישורי ניהול מעולים .
שמחתי מאוד לשמוע כי פישר , שבתפקידו כרכז זכה עם הקבוצה בשלוש אליפויות ברצף כמה שנים קודם לכן , החליט לחזור ללוס אנג'לס לאחר ששיחק עם הגולדן סטייט ווריורס ויוטה ג'אז כשחקן חופשי .
פישר אולי לא היה מהיר ויצירתי כמו כמה מהרכזים הצעירים יותר בליגה , אבל הוא היה חזק , החלטי , חסר מורא ובעל אופי יציב כאבן .
אף על פי שהיה איטי יחסית , הוא ידע להניע את הכדור במעלה המגרש ולאפשר להתקפה להתנהל בצורה חלקה .
הוא גם קלע מצוין מהשלוש תחת לחץ .
וחשוב מכול , בינו לבין קובי היה קשר עז ביותר .
קובי רחש כבוד רב למשמעת המנטלית של דרק והעריך את העובדה שאפשר לסמוך עליו ברגעי לחץ , ואילו דרק ידע לפנות ללבו של קובי כפי שאיש מלבדו לא יכול .
קובי ופישר פתחו את מחנה האימונים בנאום על כך שהעונה הקרובה תהיה ריצת מרתון , לא ספרינט , ושעלינו ללמוד כיצד להגיב לכוח בכוח מבלי להרגיש מאוימים תחת לחץ פיזי .
למרבה האירוניה , קובי החל להישמע יותר ויותר כמוני עם כל יום שעבר .
בספרם פורץ הדרך ( Tribal Leadership ) מנהיגות שבטית מתארים יועצי הניהול דייב לוגאן , ג'ון קינג והאלי פישר־רייט חמישה שלבי התפתחות שבטית שגובשו על ידם בהסתמך על מחקר מקיף שערכו בארגונים קטנים ובינוניים .
אף על פי שקבוצות כדורסל לא עונות על ההגדרה הרשמית של שבט , קיימים קווי דמיון רבים בין השניים הן מבחינת מאפיינים והן מבחינת מתווה ההתפתחות :
שלב 1 - משותף לרוב כנופיות הרחוב ומאופיין בייאוש , עוינות ואמונה קולקטיבית ש “ החיים בזבל “ .
שלב 2 - מאופיין בעיקר באנשים אפתיים הרואים בעצמם קורבנות ומתנהגים באופן אנטגוניסטי ופסיבי .
הגישה הרווחת היא “ החיים שלי בזבל “ .
דוגמאות מובהקות ניתן למצוא בסדרת הטלוויזיה “ המשרד “  או בקומיקס “ דילברט “ .
שלב 3 - התמקדות בעיקר בהישגים אישיים והסתמכות על המוטו “ אני טוב ( ואתם לא ) “ .
לטענת מחברי הספר , אנשים החברים בארגונים שנמצאים בשלב זה “ מוכרחים לנצח , ובשבילם הניצחון הוא עניין אישי .
הם ינסו להתעלות על המתחרים שלהם ברמה האינדיווידואלית מבחינת חריצות ומקוריות .
התוצאה היא אוסף של ‘ זאבים בודדים' “ .
שלב 4 - מסתמך על גאווה שבטית ועל הקביעה האבסולוטית “ אנחנו טובים ( והם לא ) “ .
קבוצות מסוג זה זקוקות ליריב חזק וראוי - ככל שהיריב מאתגר יותר , השבט חזק יותר .
שלב 5 - שלב נדיר המאופיין בתחושת פליאה וסקרנות כנה ותמימה ובאמונה הבלתי מסויגת כי “ החיים טובים “  ( ע “ ע שיקגו בולס , 1998-1995 ) .
כאשר כל שאר התנאים שווים , טוענים לוגאן ועמיתיו , תרבות בשלב 5 תתעלה על תרבות בשלב 4 אשר תתעלה על תרבות בשלב 3 וכן הלאה .
כמו כן , המעבר בין השלבים גורר אחריו שינוי בכללי המשחק .
זוהי הסיבה שהעקרונות האוניברסליים לכאורה שמופיעים ברוב ספרי המנהיגות כמעט לעולם אינם רלוונטיים .
כדי לגרום לתרבות לעבור לשלב הבא ברצף עלינו להשתמש בכלים המתאימים לשלב הנוכחי בהתפתחות הקבוצה .
כדי לנצח בעונת 2009-2008 , הלייקרס היו צריכים להשלים יחדיו כקבוצה את המעבר משלב 3 לשלב 4 . המפתח היה לגרום למסה קריטית של שחקנים לאמץ גישה פחות אנוכית למשחק .
קובי לא הדאיג אותי במיוחד .
כשהוא מתוסכל הוא יכול אמנם להתחיל פתאום לזרוק לסל ללא הבחנה , אך בשלב ההוא של הקריירה שלו הוא כבר הבין עד כמה זה טיפשי לנסות לקלוע בכל פעם שהכדור מגיע לידיים שלך .
גם פישר ופאו גאסול , שהיו שחקנים קבוצתיים מטבעם , לא הדאיגו אותי .
מי שהדאיג אותי היו כמה מהשחקנים הצעירים שהיו להוטים להוכיח את עצמם לצופי התוכנית “ ספורט סנטר “  בערוץ . ESPN
אולם להפתעתי , כבר בתחילת העונה ניתן היה לראות שלפחות חלק מהשחקנים הצעירים משחקים באופן ממוקד ומתואם .
“ היתה לנו משימה חשובה וידענו שאנחנו לא יכולים להרפות לרגע , “  אמר הפורוורד לוק וולטון .
“ אחרי שהגענו לסדרת הגמר , הפסד פשוט לא עמד על הפרק . “

היתה לנו פתיחה מעולה , עם עשרים ואחד ניצחונות מבין עשרים וחמישה משחקים , וכאשר התמודדנו בחג המולד מול הסלטיקס בבית היינו הרבה יותר אנרגטיים בהשוואה לקבוצה ששיחקה בפלייאוף שנה קודם .
שיחקנו את המשחק כפי ש “ אלוהי הכדורסל “  התכוון שנשחק :
קראנו הגנות בתנועה והגבנו בהתאם כמו הרכב ג'אז מתורגל ומנוסה .
קבוצת הלייקרס החדשה הביסה את הסלטיקס בקלילות , 83-92 , ובסופו של דבר סיימה עונה מדהימה עם מאזן שיא חדש למחוז המערבי ( 17-65 ) .
הסכנה הממשית ביותר הגיעה בשלב השני של הפלייאוף מול היוסטון רוקטס , אשר הצליחו למשוך את הסדרה עד למשחק שביעי .
זאת על אף שאיבדו את הכוכב שלהם , יאו מינג , לאחר ששבר את רגלו במשחק השלישי .
מסתבר שנקודת התורפה העיקרית שלנו היתה האשליה שנוכל לקחת את הסדרה אך ורק הודות לכישרון של השחקנים .
אולם העובדה שהגענו למשחק מכריע מול קבוצה ששיחקה בלי שלושת הכוכבים המובילים שלה גרמה לשחקנים להבין שבפלייאוף שום דבר לא סגור .
הקרב הצמוד הוציא אותם מהשאננות ודחף אותם לקחת צעד נוסף בדרך להפוך לקבוצת שלב 4 נטולת אגו .
אין ספק כי הקבוצה שירדה מהמגרש באורלנדו לאחר שלקחה אליפות בחמישה משחקים היתה שונה מהקבוצה שהתרסקה על הפרקט של היכל טי.די .
גארדן בבוסטון שנה קודם לכן .
מעבר לעובדה שהשחקנים היו קשוחים ובטוחים יותר בעצמם הם היו מלוכדים בקשר בלתי שביר .
“ זו פשוט אחווה , “  אמר קובי .
“ זה הכול - אחווה . “

רוב המאמנים שאני מכיר משקיעים חלק ניכר מזמנם באיקסים ובעיגולים .
אני חייב להודות שגם אני נשאבתי לעתים למלכודת הזו .
אבל הדבר שמושך את רוב האנשים לספורט הזה הוא לא הפטפוט הבלתי פוסק על אסטרטגיה שמציף את תוכניות הספורט .
אנשים נמשכים למשהו שאני אוהב לכנותו “ הצד הרוחני של המשחק “ .
אני לא מתיימר להיות מומחה גדול בתיאוריות מנהיגות .
אבל אני יודע שלהפוך חבורה של אינדיווידואלים צעירים ושאפתנים לאלופה מלוכדת זוהי אמנות , ולא עניין טכני .
זהו מופע להטוטנות רבגוני ומסתורי , שמחייב לא רק ידע תיאורטי של חוקי המשחק אלא גם לב פתוח , נפש בריאה וסקרנות כנה ועמוקה בנוגע לטבעה של הרוח האנושית .
ספר זה עוסק במסע שלי לחשיפת התעלומה המסתורית הזו .

" מעריב זו גם כן מפלגה בישראל , וזו אולי המפלגה הגדולה ביותר עכשיו " , אמר ב-1949 זלמן ארן לעמיתיו בצמרת מפא"י , וקרא להם לשקול מחדש החלטה כלכלית שנויה במחלוקת , בעקבות מאמר ביקורת של עזריאל קרליבך . [ 1 ] " דיבור כזה של קרליבך בעניין זה –  איני מזלזל בו " , הוסיף ארן .
אישים בכירים , ובהם הרמטכ"ל בדימוס יגאל ידין , ציינו כי קרליבך היטיב לשקף את הלכי הרוח של הציבור , ובה בעת –  לעצב אותם .
מי שקרא את ד"ר קרליבך יכול היה לדעת " מה חושב , מה מרגיש , חלק גדול מהעם " , ובה בעת גם " לדעת לעתים קרובות מה ירגיש חלק חשוב מהעם " , אמר ידין . [ 2 ]
במערכת יחסיו של בן-גוריון עם מעריב יש עניין מיוחד בשל מעמדו של העיתון באותן שנים כנפוץ ביותר במדינה , ומשום ששני עורכיו הראשונים , ד"ר קרליבך ואריה דיסנצ'יק , היו מבכירי העיתונאים באותן שנים .
קרליבך היה הפובליציסט הבולט בתקופתו , ואילו דיסנצ'יק היה עיתונאי שקשריו עם צמרת השלטון הביאו לעיתון מספר רב של ידיעות בלעדיות , שפרסום רבות מהן לא היה לרוחו של ראש הממשלה .
במערכת היחסים בין בן-גוריון לעיתון יש להבחין בשתי תקופות עיקריות :
האחת , מהקמת המדינה עד שנת 1960 , יחסים אשר ידעו עליות ומורדות , הסכמות ומחלוקות ; השנייה –  מ-1960 , לאחר פרוץ פרשת לבון , תקופה שבה בלט מעריב בתמיכתו בצמרת מפא"י ובלבון , אגב ביקורת בולטת על עמדותיו של בן-גוריון ועל מהלכיו .
קרליבך התאמץ להדגיש כי עמדתו והקו המערכתי של מעריב אינם משקפים קו מפלגתי כלשהו , אלא נקודת מבט עיתונאית עניינית .
בעיניו לא היתה כל סתירה בין הערכה רבה לבן-גוריון כמדינאי לבין חשדנות וביקורת כלפי מהלכיו כפוליטיקאי .
במקביל לא ראה כל ניגוד בין ההזדהות המוצהרת עם המדינה לבין ביקורת עיתונאית על הממשלה ועל מדיניותה .
דווקא משום דאגה למדינה ורצון בשגשוגה , כך הסביר , עוסק העיתון בחשיפה ובהוקעה של מחדלים , טעויות , ליקויים וכישלונות .
" מטרתו של העיתון היא , כמובן , לתרום לגאולת עם ישראל " , כתב קרליבך , וביסוד הביקורת עומדים אלטרואיזם ואהבת ישראל ורצון לתקן תקלות ושיבושים . [ 3 ] " ככל שמעריב הגביר את תחושת הזהות של האזרח עם השלטון , כן רצה שהשלטון [ ... ]
לא יתנכל לתביעותיו של האזרח והתושב [ ... ]
יום-יום עמד מעריב בשער על משמר זכויות האזרח ותביעותיו לטוהר המשטר " . [ 4 ]
ברוח זו נלווה הסבר לצד כתבה לראש השנה על " עשרה דברים יפים וטובים " שהתרחשו במדינה :
כתבה חיובית זו נועדה להציג פן שנדחק בדרך כלל לשוליים בעיתון , שכן " במשך כל ימות השנה אנו מרבים בביקורת ובתיאור הצד השלילי שבתופעות חיינו הציבוריים , ומובן שזה טוב , וזה מועיל ונחוץ וזה מטהר את האווירה " . [ 5 ]
במסמך פנימי תיאר קרליבך ב-1950 את שתי הנשמות שהתרוצצו בקרבו של העיתון –  זו המזדהה עם המדינה ומבקשת להגן עליה , וזו שרואה חובה למתוח ביקורת על פגמים וכישלונות .
הוא כתב בהקשר זה על הצורך באיזון בין ביקורת לידיעות חיוביות :
" עדיין הביקורת השלילית מרובה אצלנו מן החיובית .
ויש גיליונות , שבהם שיווי המשקל פגום מאוד , ומתקבל הרושם שבכל ההווי שלנו הצל מרובה מן האור .
עלינו לשנות זאת –  בכל מחיר .
מאמר אחד של ביקורת אמת מספיק בהחלט !
כנגדו צריך ויכול לבוא לפחות תיאור אחד של כל היפה והנפלא שהושג כבר במדינתנו .
עיתון כזה שלנו , אסור לו שייהפך לראי עקום של הנס הגדול שקרה לאומה [ ... ]
הפיתיון העיתונאי לכתוב על ' סקנדל' הוא כמובן תמיד יותר גדול מן הפיתיון לכתוב על עניין שהוא ' בסדר גמור' .
ובכל זאת :
הרי איננו מחויבים לגלות רק את הסקנדלים שבמשטר הזה , הרי אנחנו איננו רוצים להיבחר מחר ולשלוט תחת השליטים של היום .
אנחנו רוצים רק לעזור לסתם ר' ישראל ולממשלת ישראל שנבחרה באורח דמוקרטי " . [ 6 ]
קרליבך קרא בדברים אלה לגייס את העיתון לעזרת המדינה ואף הממשלה , אבל תיאר מציאות שהדבר לא נעשה בה די הצורך .
הוא עצמו לא הצליח , לדבריו , ליצור את האיזון הנדרש בין החיובי לשלילי , שכן הנטייה העיתונאית הטבעית בשנים הראשונות למדינה לא היתה התפעמות מעצם השגת העצמאות וכתיבת שירי הלל למדינה החדשה .
להפך :
העיתונאים נטו דווקא לחיפוש אחר נקודות החושך וה"סקנדלים " ולהדגשתם .
ההזדהות עם מדיניות הממשלה התבטאה במעריב בדרך כלל בתמיכה בקו המדיני-ביטחוני האקטיביסטי של בן-גוריון ובהזדהות עם המאמץ לקדם עליית המונים .
מנגד הרבה העיתון לעסוק , לפי עדות קרליבך , במלחמה " בביורוקרטיה , בהזנחה במשרדים , בפרוטקציוניזם ובייחוד בהעדפת הסקטור השיתופי " . [ 7 ] הביקורת החריפה של מעריב על תפקוד הממשלה בתקופת הצנע הביאה לכך ששר האספקה והקיצוב דב יוסף הצמיד למעריב בזיכרונותיו את התואר " אנטי ממשלתי " . [ 8 ] אך לאלה נלוו נושאים נוספים אשר בהם לא היסס מעריב לנקוט קו של עימות וביקורת מובהקת כלפי ראש הממשלה ונגד רבים ממהלכיו , ובהם בפרשת אלטלנה , בדיונים על הסכם השילומים עם גרמניה המערבית ועוד .
בשנים 1950 – 1952 הגיעו היחסים המתוחים בין מעריב לבן-גוריון לשיאם בכמה עימותים בולטים .
הראשון התנהל בעקבות החלטת בן-גוריון להקדים את הבחירות לכנסת השנייה , לאחר המשבר עם החזית הדתית על החינוך במחנות העולים ובמעברות . [ 9 ] היעד המוצהר של בן-גוריון במערכת הבחירות היה השגת רוב מוחלט למפא"י , כדי למנוע , לדבריו , את המשך הסחטנות של מפלגות מיעוט . [ 10 ] במאמר שכותרתו " הפיכה " הזהיר קרליבך כי המהלך של בן-גוריון הוא רק צעד ראשון בדרך למשטר חד-מפלגתי , וסופו שיהפוך את ישראל לדיקטטורה .
בתארו תרחיש עתידי זה כתב קרליבך :
" מובן מאליו שבן-גוריון משוכנע שהוא פועל לטובת העם והארץ .
בשעה שהוא נוטל לעצמו שלטון דיקטטורי מוחלט , הוא מאמין באמת ובתמים שאינו רוצה שום דבר בשביל עצמו " . [ 11 ] בכך הקדים קרליבך את אורי אבנרי , שב-1953 פרסם כתבה שכותרתה " דיקטטורה בדרך " , על בן-גוריון ומקורביו . [ 12 ]
בסדרת " מכתבים לבוחר " האשים קרליבך את בן-גוריון ב"תאווה לשלטון יחיד " , וקרא לבוחר לשקול בקלפי רק דבר אחד :
" האם הוא רוצה שלטון יחיד בישראל –  אם לאו " [ 13 ] .
בתשובתו לשאלת קורא , כיצד קריאה זו מתיישבת עם תמיכתו בבן-גוריון במרבית המקרים בנושאים מדיניים וביטחוניים , הסביר קרליבך :
" אין אלטרנטיבה לבן-גוריון , אבל יש אלטרנטיבה לשלטון יחיד שלו , והיא דמוקרטיה [ ... ]
קואליציה רחבה .
שליט ?
כן , בכל לבב .
אבל שליט יחיד –  לא [ ... ]
שלטון מוחלט של מפלגה זה זיוף הדמוקרטיה .
זה אתחלתא של דיקטטורה " [ 14 ] .
בה בעת העניק מעריב בשנת 1951 בימה נרחבת לביקורת על הממסד כאשר פרסם בכותרתו הראשית את פרטי דו"ח מבקר הסוכנות היהודית אמיל שמורק על בזבוז ומעשים בלתי חוקיים בסוכנות [ 15 ] וכן קטעים נרחבים מדו"ח מבקר המדינה בדבר כשלים בשירות הממשלתי .
עם זאת , פרסום דו"ח מבקר המדינה עוכב על-ידי מעריב עד אחרי הבחירות לכנסת .
ההסבר לדחייה היה " שמא יתפרש הדבר כתעמולה סתם , ולא יזכה לתשומת הלב הרצינית שהוא ראוי לה " . [ 16 ]
לאחר פטירתו של קרליבך אמר יגאל ידין כי אף שעורך מעריב לא כיהן כחבר-כנסת , הוא מילא תפקיד מרכזי בתחום הביקורת הציבורית , שבלעדיה אין משטר דמוקרטי ראוי לשמו .
פטירתו של קרליבך , אמר ידין , הפרה במידת מה את שיווי המשקל הנדרש בין המבצע למבקר . [ 17 ]
אחד העימותים הבולטים בין מעריב לבן-גוריון התנהל סביב הסכם השילומים .
קרליבך ועיתונו מילאו תפקיד מרכזי במתקפה הציבורית נגד בן-גוריון וההסכם [ אירוע המסוקר בפרק אחר בספר ] .
התייחסויותיו האישיות החוזרות של בן-גוריון ל"מנוול הזה שנקרא קרליבך " העידו עד כמה היה ראש הממשלה מוטרד מהשפעתם של מאמריו הביקורתיים של עורך מעריב . [ 18 ] יחסו של בן-גוריון לעיתון היה מלכתחילה חשדני , בין היתר בשל זהותם של העיתונאים הבכירים שהקימו אותו , שרובם היו מקורבים לתנועה הרביזיוניסטית ולאצ"ל ונעדרי קשר אידיאולוגי לתנועת הפועלים .
לכך הצטרף חששו של בן-גוריון מכוחו של עיתון פופולרי , שהבטיח לקוראים בגיליונו הראשון " אי-תלות בהשפעת בעלי-הון פרטיים ואינטרסים של מפלגות וזרמים " . [ 19 ] בפועל , עם זאת , היתה מחצית מהבעלות על העיתון בידי עובד בן-עמי , איש עסקים שנמנה עם " המחנה האזרחי " , מראשי התאחדות התעשיינים והיהלומנים . [ 20 ] קרליבך עצמו היה מודע לכך שרבים מעיתונאי מעריב מוצאם " מחוגים ימניים " , וקרא לעמיתיו לגייס גם עיתונאים " שמאליים " יותר . [ 21 ]
בן-גוריון נהג כלפי מעריב בחשדנות דומה לזו שהפגין כלפי כל אמצעי התקשורת והכחיש לעתים ידיעות שפורסמו בעיתון , [ 22 ] אך הכיר גם בצורך להשתמש בעיתון , בהיותו גורם מרכזי במרחב הציבורי .
לשם כך נפגש לעתים מזומנות עם בכירים בעיתון והתכתב עמם , ואף כתב מאמר מיוחד לגיליון העשור של מעריב .
לצד הביקורת על כמה ממהלכיו המרכזיים של בן-גוריון עסק קרליבך גם בהידוק קשריו עם ראש הממשלה ועם צמרת השלטון . [ 23 ] כך , למשל , הודיע לשר החוץ משה שרת כי אחד העיתונים עומד לפרסם פרטים בעניין עסקת החלפת דירתו של השר , ויעץ לו להקדים לפרסם את גרסתו בעניין .
שרת כתב על כך ביומנו :
" אדם מחונן וקשוח זה , שברק שכלו וכישרונו הוא בוהק קר ולא חום של אש , יש לו משום מה יחס מיוחד אלי , והוא גומל עמדי תמיד חסדים " . [ 24 ]
כשפרש בן-גוריון לשדה-בוקר הציע לו קרליבך לפרסם את מאמריו במעריבלצד דבר , וכך ייחשפו לעיני כחמישים אחוז מכלל קוראי העיתונים בישראל .
כמו בפרשת יומון מפא"י הדור , גם כאן החמיץ בן-גוריון הזדמנות לחרוג מהמרחב הציבורי של תנועת הפועלים ולהשמיע את דברו לציבור רחב .
הוא דחה את הצעת מעריב , אם בשל תרעומת על עמדותיו הביקורתיות החריפות של קרליבך נגדו בשנים הקודמות , ואם מחשש שפרסום מאמרים בעיתון ערב מסחרי יצטייר כחריגה מדפוסי הדיון התנועתיים . [ 25 ]
עדות נוספת למורכבות מערכת היחסים בין מעריב למפא"י היתה העובדה שלצד הביקורת על הממשלה בשאלות עקרוניות שונות , ניהל קרליבך מגעים עם ראשי המפלגה על כינון קשר עסקי תקשורתי ישיר בין המפלגה לעיתון .
קרליבך ביקש , בין היתר , שמעריב יקבל את הזיכיון להוצאתו לאור של שבועון רדיו ממשלתי , שיהפוך לכלי הסברה ממשלתי .
יתר על כן , הוא דן גם באפשרות של מתן ביטוי ישיר למפא"י במעריב כחלק מעסקה שבמסגרתה ייסגר הדור , על רקע קשייו המתמשכים של יומון מפא"י להתמודד עם העיתונות המסחרית הפופולרית . [ 26 ] קרליבך הציע לכלול מדי יום דף פנימי מטעם המפלגה במעריב ולצרף נציג של מפא"י למערכת העיתון , ואף הבטיח שהעיתון , שהכריז על עצמו עם הקמתו כבלתי תלוי , " יימנע מהתקפת המפלגה גם בשאר העמודים " . [ 27 ] על פי דיווח שנמסר לבן-גוריון על המגעים עם קרליבך בעניין העיתון , היה לעורך מעריב תנאי נוסף :
סגירת ידיעות אחרונות , עיתון שמפא"י החזיקה באותה עת חמישים אחוז ממניותיו . [ 28 ]
אילו היו הרעיונות הללו מיושמים בפועל , לא רק אופיו של מעריב היה משתנה :
שיתוף הפעולה בין השחקן הפוליטי הגדול ביותר והשחקן התקשורתי החזק ביותר בזירה היה מחולל שינוי דרמטי באופיו של המרחב הציבורי בישראל .
אלא שמאמצי קרליבך לא צלחו , ואף לא אחת מההצעות שהעלה יצאה אל הפועל .
יותר מהעיתונים הפרטיים האחרים , היו למעריב קשרים הדוקים עם אישים בכירים בצמרת הממסד הפוליטי והביטחוני ובהם כמה ממקורבי בן-גוריון , כגון הרמטכ"ל משה דיין ויוסף אלמוגי , וכן בני פלוגתא שלו כגון משה שרת . [ 29 ] מאוחר יותר , כאמור , מתנגדיו של בן-גוריון בצמרת מפא"י בתקופת פרשת לבון הם שסיפקו לעיתון מידע רב .
מערכת קשרים זו הביאה לכך שבמחצית השנייה של שנות החמישים ואילך , חלק ניכר מן המידע על המתרחש בדיונים פנימיים במפלגה הגיע לציבור באמצעות מעריב , בין היתר בזכות קשריו האישיים של העורך אריה דיסנצ'יק עם הצמרת הפוליטית .
ראשי המדינה אהבו להתרועע עמו , נועצו בו מפעם לפעם והיו מי שכינו אותו " מנכ"ל המדינה " . [ 30 ] העמקת הסיקור הפוליטי בעיתון הביאה לכך שמזכיר מפא"י גיורא יוספטל התלונן ב-1958 :
" אין ישיבה של מפא"י אשר משתתפים בה חמישה אנשים שלא יסתננו ממנה פרטים לעיתוני הערב " . [ 31 ]
כתבי העיתון ועורכיו התאמצו מאמץ מקצועי עקבי לאיתור ולפרסום מידע בעל עניין ציבורי , אגב ניצול הקשרים ההדוקים של בכירי העיתון עם צמרת השלטון .
בה בעת גילו לא פעם נכונות שלא לפרסם מידע בנסיבות מסוימות .
" אין כמעריב , המוכן לוותר על פרסום ידיעה משני טעמים :
אם מישהו מוסמך משכנע אותנו כי פרסום הידיעה עלול להזיק לענייני המדינה , ואם מתעורר ספק כל שהוא בנכונות הידיעה " , כתב דיסנצ'יק לבן-גוריון .
" זה כוחנו , ועל זה גאוותנו , זה שכרנו וזה גם סוד תפוצתנו " . [ 32 ]
ערב מבצע קדש נודע לדיסנצ'יק מפי מפקד גייסות השריון אלוף חיים לסקוב מראש על מועד פתיחת הקרבות , אך הוא נמנע מלהשתמש במידע בשל האופי האישי של השיחה :
לסקוב ביקש להפקיד בידי קרליבך את צוואתו , והסביר לו שהוא עושה זאת לקראת מלחמה שתפרוץ בתוך שלושה ימים . [ 33 ]
מורכבות השיח הציבורי , בישראל כמו במדינות דמוקרטיות אחרות , באה לביטוי ביחסי הגומלין בין בן-גוריון וצמרת מפא"י לבין מעריב , יחסים שהתאפיינו בו בזמן בעימותים ובשיתופי פעולה .
שני הצדדים הרבו למתוח ביקורת זה על זה , אולם בה בעת התנהל דו-שיח מתמשך בין ראשי מפלגת השלטון לעורכיו וכתביו של ארגון התקשורת הגדול במדינה באותה עת .
מבחינת הצמרת המדינית והפוליטית שימש מעריב ערוץ חיוני להעברת מידע ועמדות למרחב הציבורי , שחרג הרבה מעבר למעגל קוראי דבר , על המשמרולמרחב .
בה בעת , בשנות החמישים , הפך מעריב יותר ויותר גם לזירה שגורמים שונים במפא"י ניצלו לצורך קידום מאבקיהם בתוך המפלגה . [ 34 ] מבחינת מעריב , הקשרים ההדוקים עם צמרת הממשל והמפלגה הזרימו לעיתון מידע מדיני ופוליטי וחיזקו את יוקרתו המקצועית ואף את הצלחתו המסחרית .
אמנם מעריב הפגין נכונות להימנע מפרסומים שנטען כי הם עלולים לגרום נזק לביטחון המדינה , אך עורכי העיתון לא היססו להתעמת , כפי שמתואר בפרקים הבאים , עם הממשלה ועם בן-גוריון בפרט , מפרשת אלטלנה עד פרשת לבון .

כל היום היא עבדה בצורה אוטומטית .
לפנות ערב , כשהגיע אבא של בראטי הביתה , היא שאלה אתו , " אתה ביקשת מהם להעביר את התמונה של בראטי לקומה השנייה ? "
" כן . "
" את הנעליים של בראטי ? "
" כן . "
" למה ? "
" למה ! "
דיבונט הניד בראשו .
אם שוג ’ טה מסרבת להבין למה הכרחי להסיר את חפציו של בראטי , למה צריך למחות את קיומו של בראטי ואת כל מה שנושא את זכרו , איך אפשר להסביר לה ?
דיבונט לא אמר מילה .
" החדר בקומה השנייה נעול ? "
" כן . "
" אצל מי המפתח ? "
" אצלי . "
" תן לי אותו . "
שוג ’ טה לקחה את המפתח ועלתה למעלה .
בראטי ישן בחדר בקומה השנייה .
זה היה הסידור מאז שהיה בן שמונה .
בתחילה סירב לישון לבד , פחד לישון לבד .
שוג ’ טה אמרה , " בסדר , הֵם תישן לידך על הרצפה . "
דיבונט זעם .
הוא טען ששוג ’ טה לא הפגינה חולשה כזאת עם ג ’ וטי , גם לא עם ניפה או עם טולי .
שוג ’ טה הסבירה שהיו לה גם אז השגות , כי גם הם פחדו , אבל אז עוד לא ידעה שביכולתה להתנגד לרצונותיו של דיבונט .
בראטי היה אכול פחדים , פחדים עזים , הפחדים שתוקפים ילד עם דמיון עשיר .
בלילה הפחידו אותו צעקות " הָריבּוֹל ! "
של תהלוכת לוויה , ביום הפחיד אותו שחקן רחוב ששיחק שודד .
ואז , יום אחד , נמוגו כל פחדיו .
אבל כעת בראטי חופשי מפחד ומחוסר פחד .
עוד בילדותו אהב בראטי לקרוא שירים על מוות .
בחלומותיה מצאה שוג ’ טה את בראטי בן השבע יושב על אדן החלון , קורא שירה , רגליו מתנדנדות מחוץ לחלון .
כשראתה כעת שוג ’ טה את בראטי בחלומותיה , נחצתה הכרתה לשניים .
החצי האחד אמר , " זה חלום .
אין בראטי .
רק חלום . "
החצי האחר אמר , " זה לא חלום , זה אמתי . "
בחלומות המשיכה שוג ’ טה למצוא את בראטי יושב על אדן החלון , קורא שירים , רגליו מתנדנדות מחוץ לחלון .
שוג ’ טה ישבה על המיטה , על מיטתו של בראטי , והקשיבה , הקשיבה וסידרה את הסדין שלו , סידרה יפה את הכרית שלו .
אז שכב בראטי לישון וקרא :
" הוא שפחד יותר מכולם ,
פתח את הדלת לחדר האפל . "
ולפעמים התהלך בראטי בחלומותיה וקרא מתוך הספר " הילד " :
" בלילה אפל הלכת ,
חזרי נא אלי בלילה אפל .
איש לא ישגיח בך ,
כי הם מחפשים אחריך רק בכוכבים . "

בשנתה היתה שוג ’ טה זועקת בקול " בראטי ! "
ואז שנתה היתה מופרעת .
כמה אמתיים נדמו החלומות , ממשיים כל כך .
שוג ’ טה היתה מתעוררת פתאום ומביטה סביבה , איפה בראטי ?
שוג ’ טה עמדה בפתח החדר בקומה השנייה .
מיטתו של בראטי הוצעה , חולצותיו נחו בארון , התמונה על הקיר , הספרים על המדפים .
רק המזוודה חסרה , כי המשטרה לקחה אותה .
שוג ’ טה החזיקה בדופן המיטה וקימטה את מצחה בניסיון לחשוב , האם היא אחראית בצורה לא ישירה למותו של בראטי ?
האם משהו בדרך שבה גידלה אותו גרם לו , בעשור שנודע כעשור השחרור , להפוך למספר אלף שמונים וארבע ?
האם היה דבר מה שהיתה יכולה לעשות , או לא לעשות , כדי שלא יהפוך למספר אלף שמונים וארבע ?
במה טעתה ?
דיבונט לא סבל את בראטי .
הוא אמר ,
" ילד של אמא !
את לימדת אותו להיות האויב שלי . "
זה הפתיע את שוג ’ טה .
למה לה ללמד את בראטי להיות האויב של אבא שלו ?
מה יצא לה מזה ?
דיבונט הוא האויב של שוג ’ טה ?
שוג ’ טה לא מאמינה בדיוק כמו דיבונט במעמד , בעושר ובביטחון ?
היא מעולם לא תהתה אפילו אם היא מאמינה בערכים האלה .
אם היו לה ספקות , היא לא היתה תוהה ?
שוג ’ טה באה מבית מכובד ומבוסס , משפחה מסורתית מאוד .
היא נשלחה ללורטו קולג' לקבל תואר .
הכול למען נישואיה .
מעמדו של החתן היה נמוך משלה , אבל הוא בא ממשפחה ידועה .
אביה של שוג ’ טה ידע שדיבונט יתקדם בחיים .
שוג ’ טה האמינה באמונה שלמה בכל הערכים האלה , עושר , ביטחון וכל מה שכרוך בהם .
לכן היו האשמותיו של דיבונט חסרות בסיס .
ואם האשמותיו חסרות בסיס , זה מוכיח ששוג ’ טה לא לימדה את בראטי להיות האויב של דיבונט .
אבל זה לא מוכיח שבראטי לא ראה באביו אויב .
שוג ’ טה ידעה שבראטי לא סבל את אביו .
היא ידעה זאת היטב .
" למה , בראטי ? "
" הפרט ששמו דיבונט צ'טרג'י אינו האויב שלנו . "
" אז ? "
" כל הדברים והערכים שהוא מאמין בהם , יש גם רבים אחרים שמאמינים בהם .
המעמד שמטפח את הערכים האלה , אותו אנו מחשיבים לאויב שלנו .
הוא אדם שמשתייך למעמד הזה . "
" מה אתה אומר , בראטי ?
אני לא מבינה . "
" למה את מנסה להבין ?
אולי תתקני איזה כפתור ? "
" בראטי , נעשית אחר . "
" אחר במה ? "
" השתנית . "
" איך אפשר לא להשתנות ? "
" מה אתה עושה כל היום ? "
" אַדָּה , יושב ומדבר . "
" עם מי ? "
" עם חברים . "
" הנה החולצה שלך .
היית צריך לחכות לכפתור שיפול כדי למצוא קצת זמן לדבר עם אמא שלך ? "
בראטי לא אמר דבר .
הוא כיווץ את עיניו בחיוך .
היה משהו חדש בחיוך שלו , באופן דיבורו .
סובלנות , סבלנות .
כאילו ידע עוד לפני ששוג ’ טה פתחה את פיה שהיא לא תבין את דבריו .
הוא דיבר אליה כאָב , כאילו שוג ’ טה ילדה קטנה .
כאילו בראטי מנסה לרצות אותה .
שוג ’ טה הרגישה שבראטי הולך ונעשה אחר , אדם זר , זה גרם לה סבל רב .
אבל איך לא חשדה בכלום ?
איך לא דאגה ?
למה אף פעם לא חשבה שאם בן נעשה זר לאמו שלו , שאם הם מאבדים מגע זה עם זה בעודם חיים תחת קורת גג אחת , זה ייגמר יום אחד באסון ?
שוג ’ טה עמדה בחדרו של בראטי , היא קימטה את מצחה ושקעה בהרהורים .

הקדמה
כדי להבין את עוצמתו של השיווק בעולם שבו אנו חיים , אני רוצה להציג בפניכם את הסיפור האמיתי , שרק מעטים מכירים אותו , על אודות הצלחתה השיווקית יוצאת הדופן של להקת הספייס גירלז , סיפור שיש בו כדי לרמז על הסודות הרבים שייחשפו לאורך הספר .
בשנת 1994 פרסמו שני יזמים הודעה בעיתונות הבריטית , שלפיה הם מחפשים נערות בנות 18 עד 23 , מוכשרות בריקוד ובשירה ובעלות אופי חברותי ושאפתני .
להקות הבנים זכו להצלחה מסחררת בבריטניה בתחילת שנות התשעים , ואותם יזמים הניחו שבשוק יש מקום גם ללהקת בנות .
מספר הפונות שענו למודעה היה מרשים , אולם לבסוף נבחרו רק חמש .
היו אלה ויקטוריה אדמס , אמה בנטון , מלאני בראון , ג'רי האליוול ומלאני צ'יסהולם .
חמש חברות הלהקה התגוררו יחד ונוהלו מהיום הראשון באופן מקצועי , במטרה להפוך אותן ללהקת הבנות המפורסמת בתבל .
כדי לפנות ללבם של בני ובנות העשרה הצמידו מנהליה לכל אחת מהן כינוי המעיד על אישיותה :
ויקטוריה הפכה ל"פוש " בשל מראה הקשוח , אמה ל"בייבי " בגלל גילה הצעיר ומראה הילדותי , מלאני בי ל"סקארי " בשל התסרוקות ה"מפחידות " שלה , ג'רי ל"ג'ינג'ר " בשל שערה הג'ינג'י ומלאני סי ל"ספורטי " בשל התדמית הספורטיבית שלה .
בשנת 1996 הוציאו הספייס גירלז לרדיו את השיר הראשון שלהן , Wannabe " " , שזכה להצלחה עצומה במצעדי הפזמונים , הגיע לצמרת המצעד הבריטי ונשאר שם למשך שבעה שבועות .
השיר זכה להצלחה דומה ברחבי העולם :
הוא הגיע לראש מצעדי הלהיטים ב־ 31 מדינות ונחשב עד היום לסינגל ( שיר בודד מתוך תקליט ) הנמכר ביותר של להקת בנות ולסינגל הבכורה הנמכר ביותר בכל הזמנים .
הלהקה יצאה לסיבוב הופעות ברחבי העולם והכרטיסים להופעותיה נחטפו מיד עם היוודע הדבר למעריצים הנלהבים .
כל אלו הן עובדות אמיתיות .
מה שלא ידוע למרבית האנשים הוא כיצד הפכו חמש הבנות הללו לסיפור הצלחה כמעט בן לילה .
בסרט דוקומנטרי של רשת בי-בי-סי , שהתחקה מקרוב אחר סיפורה של להקת הבנות מהקמתה ועד לפירוקה הלא רשמי , נחשף המהלך השיווקי המבריק שביצעו מנהליה ואנשי יחסי הציבור שלה .
כאשר הבנות נכנסו לאולפן והקליטו את האלבום הראשון שלהן , ידעו מנהלי הלהקה שעד שהלהקה לא תופיע בתוכנית הטלוויזיה טופ אוף דה פופ , ששודרה בכל יום שישי בערב בבריטניה וזכתה לשיעורי צפייה עצומים , אין ללהקה סיכוי לפרוץ .
טופ אוף דה פופ הציגה זמרים ולהקות לפי דירוג מסוים שנקבע בהתאם לנתוני המכירות של הדיסקים במהלך השבוע .
ואולם , כאשר הדיסק של הספייס גירלז יצא לחנויות , הקהל לא גילה עניין ברכישתו , ומנהלי הלהקה החליטו להיכנס לפעולה .
הם עמדו ליד בתי ספר וחילקו לילדים ולבני הנוער בכל רחבי בריטניה סכום כסף כדי שירכשו את הדיסק של הלהקה .
הילדים ניגשו עם הכסף לחנויות וכל אחד מהם רכש שני דיסקים לכל היותר , כדי שלא תיחשף התרמית .
בתוך כמה ימים עלתה כמות המכירות ובמהרה דורגה הלהקה באחד המקומות הגבוהים בתוכנית טופ אוף דה פופ .
החשיפה שלה זכו הספייס גירלז היתה עצומה ולא היה כלי תקשורת שלא רצה לראיין את חברות הלהקה , שהפכה לסיפור הצלחה מטאורי בזכות כישרון שירה וריקוד " נדיר " של חמש הבנות יחד .
בסרט שעשו בבי-בי-סי על אודות סיפור ההצלחה של להקת הבנות , נראית הלהקה בחזרה לקראת הופעת ענק בטורקיה בפני עשרות אלפי בני נוער , ולפתע מתגלה הלא ייאמן :
חמש הבנות אינן שרות בסולם זהה .
עוצמת הזיופים אינה יכולה להותיר את הצופה אדיש , ובטח שלא את אוזניו .
גם כישרון הריקוד של חמש הבנות מעורר גיחוך בקרב כל מי שמבין ולוּ מעט בריקוד .
ואולם , כאשר מתחילה ההופעה , להקת הליווי המקצועית של חמש הבנות היא זאת שמרשימה בקולה , הבנות מקפידות לשיר בשקט ושפתיהן רק נעות קלות .
המופע נראה מרשים ביותר לא רק בגלל הקולות הנעימים , אלא גם בזכות הריקודים של רקדניות מקצועיות שנכנסות לבמה בדיוק כאשר הקצב של המוזיקה גובר .
חמש האלילות רק מזיזות קלות את גופן על הבמה .
המופע שצולם לסרט היה אחד ממופעי הסיום של הבנות במסע הופעות עולמי שסיכם שש שנים של פעילות מוצלחת בכל קנה מידה .
לקראת סוף הסרט , אחד ממנהלי הלהקה הסביר את ההצלחה של הלהקה במילים :
" בעולם המוזיקה בן זמננו , הכללים השתנו - אם פעם היית צריך לשיר יפה , לרקוד יפה , ולא היה מזיק אם ניחנת גם בהופעה יפה כדי להצליח בתחום המוזיקה - הרי שהיום , אם יש לך איש שיווק טוב הוא יהיה זה שיגרום לך לשיר יפה , לרקוד יפה ולהיות בעל הופעה יפה , וכך אנשים יראו אותך , גם אם במציאות זה לא לגמרי נכון . "
השיווק שאנו , כצרכנים , נחשפים אליו מדי יום ביומו בטלוויזיה , באינטרנט , בחנות , בקניון ואפילו באירועים חברתיים , משלב כמה תחומים , והתחום בעל העוצמה הגבוהה ביותר הוא הפסיכולוגיה .
הפסיכולוגיה מספקת לאנשי השיווק כלים להבנת הלך המחשבה של צרכנים ומאפשרת להם להתחקות אחר תהליכי קבלת ההחלטות שלהם לפני הרכישה , בעת הרכישה ואף לאחריה .
באמצעות מגוון של טכניקות ואמצעים פסיכולוגיים מסוגלים אנשי השיווק לשלוט בתפיסתם של אנשים ולגרום להם לצרוך מוצרים שאין להם כל צורך מעשי בהם , לבצע רכישות אימפולסיביות המוּנעות מרגש בלבד ואף להפוך אותם ל"לקוחות שבויים " שיחושו תחושה של ריקנות בחייהם אם לא יהיה בידיהם המותג הנערץ עליהם .
ספר זה חושף את הטכניקות הנפוצות ביותר שבהן משתמשים אנשי שיווק כדי להשפיע על כל אחד ואחד מאיתנו לרכוש מוצרים ולהפוך אותנו , עם הזמן , לצרכנים נאמנים של מוצריהם .
לשיווק שני פנים .
האחד חיובי באופיו ועשוי לחולל מפנה בתפיסתם של אנשים ולהיטיב את חייהם , ודוגמה לכך היא האגודה למלחמה בסרטן שמשקיעה רבות בשיווק רעיונותיה , מעודדת אנשים להיבדק לעיתים מזומנות , מזהירה מפני הסכנות הטמונות בחשיפה לעשן סיגריות או לשמש ובכך מצילה חיי אדם .
הפן השני שלילי באופיו , והוא עלול להטיל על אנשים נטל כלכלי כבד ולחדד פערים חברתיים .
דוגמה לכך היא חברת אופנה שמשדרת בעקיפין מסרים לבני נוער , שמי שלא לובש בגדים מתוצרתה אינו יכול להיתפס כשווה בין שווים בחברה מסוימת .
הלחץ החברתי שמופעל על אותם ילדים ובני נוער , גורם להם לדרוש מהוריהם לקנות להם את אותם מותגים , אף שההורים אינם יכולים להרשות זאת לעצמם .
במשך השנים יצא לי להרצות בנושא סודות השיווק במסגרות שונות , בפני הורים ובפני ילדים ובני נוער , ונחשפתי לכעס הרב של ההורים כלפי הדרישות הבלתי פוסקות של ילדיהם לרכוש באופן אובססיבי מותגים יקרים , וגם ללחץ החברתי העצום שבו עומדים ילדים ובני נוער , לחץ המאלץ אותם לרכוש מותג מסוים כדי להשתייך לקבוצה כלשהי ולהימנע מהתבדלות ואף מחרם חברתי .
כולי תקווה שספר זה , החושף את הסודות הכמוסים של עולם השיווק , יאפשר לבני נוער , להורים ולכל אדם , להפוך לצרכנים נבונים יותר ולבצע תהליך של קבלת החלטות הקשורות ברכישת מוצרים באופן מושכל והגיוני יותר , בהתאם לצרכים האמיתיים של כל אחד ואחד מאיתנו ובהתאם ליכולותיו הכלכליות .
פרק ראשון :
מה הסיפור שלך
כיצד עלילה בונה מותג
למה שאדם ילך ויקנה דווקא מוצר של מותג מסוים כאשר הוא יכול לבחור מבין מותגים רבים שקיימים בשוק ?
שאלה זו העסיקה לאורך שנים את אנשי השיווק , וכיום כבר ברור שאנשים המעוניינים לרכוש מוצר מסוים אינם רוצים לראות בו רק מוצר .
מים , כמוצר , אמורים להרוות את צימאוננו .
לשם כך הם נועדו .
ספה , כמוצר , נועדה לספק לנו מקום נוח לישיבה או לשכיבה .
זוהי מטרתה האמיתית של הספה .
בעוד שבעבר הסתפקו צרכנים בתכלית המוצר וגילו שביעות רצון אם מילא את ייעודו המקורי שלשמו נוצר , הרי שכיום צרכנים אינם מסתפקים בכך עוד .
הם רוצים לקבל בעבור כספם משהו נוסף , שהוא מעבר לעולם המוחשי , ואשר לא ניתן לתאר אותו במונחים פיזיים כדוגמת " גדול " , " כבד " או " נוצץ " , אלא במונחים של תחושות ורגשות .
משהו שנושם וחי , או במילים אחרות - מותג .
ודאי תשאלו - מדוע אנשים זקוקים למותגים ?
מה זה נותן להם ?
הסיבה העיקרית לרכישת מותגים היא הרצון לומר משהו על עצמם לאחרים .
מאז ומתמיד ביקשו אנשים להאדיר את עצמם בפני אחרים ולהראות כמה הם מיוחדים , ובחברה שבה אנו חיים , הדבר מתבטא בעיקר בעיסוק וברכוש .
כאשר אנשים מתבקשים להציג עצמם בפני אחרים , מרביתם נוטים לספר על העיסוק או על המקצוע שלהם , כל עוד הוא נתפס בחברה ככזה שמשדר יוקרה - " אני רופא " , " אני מהנדס " , " אני עורך דין " .
בשלב הראשון אותם אנשים לא יספרו היכן הם עובדים אלא מה העיסוק שלהם , והם ייטו לשלב בהצגה העצמית שלהם גם מסרים שרומזים על רכושם - “ קניתי בית בקיסריה “ , “ אני נוסע בוולוו " , " יש לי ג'קוזי " .
על פי רוב הם לא ידברו על משפחתם הגרעינית או המורחבת , כפי שהיה מקובל בעבר הרחוק .
סיבה אחרת לרצונם של אנשים לרכוש מותגים היא לומר משהו על עצמם - לעצמם .
מדוע שאדם יאדיר את עצמו בעיני עצמו ?
הרי כל אדם מכיר את מעלותיו ואת מגבלותיו .
ואולם אנשים אינם תמיד שבעי רצון מחייהם שלהם .
הם שואפים , בדרך כלל , להשיג יותר , אך במהרה הם מאבדים עניין , ושביעות רצונם ממעלותיהם הנוכחיות יורדת .
אותם אנשים רוצים להגיע ליעד הבא בחיים ושואפים תמיד ליותר , אולם במציאות הם נתקלים במגבלות רבות .
למשל , אנשים רבים היו רוצים לשלוט בכמה שפות .
כדי ללמוד שפה זרה על בוריה צריך כישרון ללימוד שפות , ויש צורך להקצות זמן וכסף .
אדם שיצליח ללמוד שפה זרה יחוש ביטחון עצמי רב יותר וירגיש סיפוק אמיתי , אך מכיוון שמרבית האנשים אינם מוכשרים בלימוד שפות , ואינם יכולים לפנות זמן ומשאבים כלכליים ללימוד שפה זרה , הם חשים מתוסכלים .
החלום להיות איש העולם הגדול ולדבר בשפה זרה , נגוז .
מה אפשר לעשות כדי להרגיש בכל זאת כמו איש העולם הגדול ?
בשלב זה אנשים נוהגים לבחון את התנהגותם של אנשים המצטיירים בעיניהם כאנשי העולם הגדול - אם אותם אנשים מתלבשים בלבוש מסוים , עונדים שעון מסוים , מעשנים סיגריה מסוימת ונוהגים במכונית מסוימת , מדוע שגם אנחנו לא נעשה כמותם ?
אם נצטייד בכמה פריטים שמאפיינים את אותם אנשים , אזי נחוש גם אנחנו ביטחון רב יותר ונרגיש בעלי ערך רב יותר , גם אם אנו לא בקיאים כמותם בשפות שונות .
אנשי השיווק מבינים שזה מה שמניע את האנשים ברחבי העולם ושהם רוצים לרכוש כמה שיותר מותגים ובכך לשדר לסביבה שהם ראויים למעמד מיוחד בחברה .
לפיכך , אנשי שיווק בונים למוצרים שלהם סיפור שהוא גדול ממה שהמוצרים עושים בפועל .
הסוד הוא שעל פי רוב הסיפור אינו נכון , אולם קשה מאוד להוכיח זאת , והאמת היא שאנשים כלל אינם מעוניינים שיוכיחו להם אם הסיפור אמיתי או לא - הם רק רוצים שהוא ייתפס כאמיתי בעיניהם .
הקושי העומד בפני אנשי השיווק הוא להבטיח שהסיפור שהם בנו למותג ימשיך להיות רלוונטי לאורך שנים .
בעבר נהגו אנשי שיווק לבסס את הסיפור שבנו למוצר על ערכים מוחשיים , פיזיים , והסיפור לא הצליח להחזיק מעמד שנים רבות .
כיום מקפידים אנשי שיווק להשתית את הסיפור של המותג שלהם על ערכים אמוציונליים , שמבטיחים משך חיים ארוך יותר למותגים .
הסיבה לכך קשורה בעובדה שצרכנים אינם עשויים להזדהות לאורך זמן עם ערכים פיזיים כמו מוצר " טעים " , " איכותי " ו"אסתטי " , מכיוון שאין לערכים אלה גבולות ותמיד ניתן יהיה למצוא בשוק מותג אחר שמבטיח טעם טוב יותר , איכות גבוהה יותר ואסתטיקה מרשימה יותר .
לעומת זאת , הערכים האמוציונליים הם בלתי מוחשיים ולפיכך כל אדם עשוי להזדהות איתם ולפרשם באופן אישי , והם גם נצרבים בזיכרון של כל אחד מאיתנו באופן מהותי בהרבה .
כתוצאה מכך , האסוציאציות שעולות מעצם ציון שם המותג יהיו אישיות ונוסטלגיות .
אם בעבר נהגו אנשי שיווק לשווק את העיר ניו יורק כעיר שחובה לבקר בה מכיוון שיש בה אתרים ייחודיים כדוגמת הסנטרל פארק , פסל החירות , מוזיאון גוגנהיים והאמפייר סטייט בילדינג , הרי שבשנים האחרונות ניו יורק לא משוּוקת כעיר שיש בה אתרים ומבנים מיוחדים , אלא כעיר שכיף לאהוב אותה ואין צורך בסיבה מיוחדת כדי לבקר בה .
הסיסמה שבחרו אנשי השיווק של העיר , I ♥ NY , מוכרת לכולם ומשדרת תשוקה לעיר עצמה ולא לאתרים ספציפיים .
שני מותגים נוספים שיכולים להעיד היטב על המשמעות השיווקית של סיפור מאחורי מותג הם נייקי וסווטש .
נייקי - סיפור של מנצחים
נייקי נתפסת בעולם כיצרנית של נעליים איכותיות , אולם הסיבה להצלחתה נובעת מהסיפור המקושר למותג נייקי .
אנשי השיווק של החברה הבינו שבשוק הרווי במותגים , לא ניתן יהיה להשיג יתרון אמיתי בקרב הצרכנים רק על סמך איכות הנעל , ולפיכך החליטו לבנות סיפור שיקושר לנעל ולכל המוצרים האחרים של החברה .
הסיפור הוא שנעל זו שימשה את מיטב הספורטאים בעולם , ובזכותה זכו ספורטאים אלה להיות אלופים .
כדי להצדיק סיפור זה של " מוצרים המבטיחים ניצחון " גייסה החברה במשך השנים לפרסומות שלה את מיטב הספורטאים בעולם , ביניהם מייקל ג'ורדן ( כדורסל ) , מייקל פלפס ( שחייה ) , בו ג'קסון ( בייסבול ) , מייקל ויק ( פוטבול ) , קארל לואיס ( אתלטיקה ) , רונלדיניו ( כדורגל ) , טייגר וודס ( גולף ) , לאנס ארמסטרונג ( אופניים ) ורוג'ר פדרר ( טניס ) .
עם השנים החל המותג לתפוס תאוצה בקרב הצרכנים והם החלו לקשר אותו לערכים של הישגיות ומצליחנות .
כיום , אנשים המבקשים לשדר לאחרים ולעצמם תחושה של הישגיות ושל מצליחנות , גם אם אינם מצטיינים בהכרח בתכונות אלו , עשויים לחוש , באמצעות המוצרים של נייקי , כי תכונות אלו הן חלק בלתי נפרד מהווייתם .
כדי להמחיש עד כמה מוחשי הסיפור שחברות מותגי הספורט המובילות בעולם בנו בתפיסתם של אנשים , ואנשים רואים בו משהו שאין עליו עוררין , אספר על ניסוי שנערך על ידי קבוצה של אורתופדים ורופאים המתמחים ברפואת ספורט , בקרב אצנים מקצועיים .
בניסוי נדרשו האצנים לנעול נעלי ריצה לא מוּכרות ונעלי ריצה מוּכרות וממותגות , ולראות עד כמה נעלי הריצה המוּכרות משפרות את הביצועים הספורטיביים שלהם לעומת נעלי הריצה הלא מוּכרות .
ממצאי הניסוי הראו את מה שכל איש שיווק יודע - הסיפור חשוב יותר מהמוצר .
הפער בין הביצועים הספורטיביים של האצנים בעת שנעלו את הנעליים הלא מוּכרות לבין ביצועיהם בנעליים הממותגות היה זניח , מה שמוכיח כי ניתן להגיע לביצועים טובים בריצה ובקפיצה עם כל נעל כל עוד האצן בכושר .
הממצאים הללו , שפורסמו בעיתונים ברחבי העולם , לא עניינו אף צעיר ואף ספורטאי .
הכול עניין של תחושה ואמונה , ואם אדם מאמין באמונה שלמה כי הנעל היא נעל של מנצחים , הוא לא יחליף אותה בנעל אחרת חרף כל מה שיגידו לו .
סווטש - סיפור של אופנה
להנהלת המותג סווטש היתה שאיפה מיוחדת :
שלקוחותיה הנאמנים ירכשו שבעה שעונים שונים מתוצרתה - אחד לכל יום .
השאיפה העסקית הזאת , מסתבר , הפכה עם השנים למציאות .
לאורך שנים נתפסו שעונים כמוצר שנועד להציג את השעה , וכך הם גם שווקו .
חברות שעונים התחרו זו בזו מי מהן מייצרת שעונים מדויקים יותר ומי מוכרת שעונים איכותיים יותר , והתמקדו בטיב החומרים שמהם עשוי השעון .
ואולם אנשי השיווק של המותג סווטש הבינו כי אנשים צעירים , בשונה ממבוגרים , אינם מעוניינים להסתפק בשעון אחד בלבד .
אם אפשר להתאים בגד לכל אירוע , אפשר למכור רעיון של התאמת שעון לכל אירוע , וזה הפך להיות הסיפור של המותג סווטש .
כדי להבטיח שצעירים ירכשו דווקא שעון של סווטש ולא שעונים מתחרים , החלו אנשי השיווק להציג את המותג ככזה שמצטיין באיכות שווייצרית ובאופנתיות איטלקית .
קולקציות ענקיות של שעונים הגיעו לשוק והחלו לסחוף צעירים ברחבי העולם שהתאימו שעון לכל אירוע ולכל מצב רוח .
מכיוון שמחיר השעון ביחס לאיכותו היה בגדר עסקה טובה וניתן היה לרכוש אותו בחנויות דיוטי פרי בכל העולם ובמרכזי קניות , נוצרה למותג הילה בקרב צעירים , והרצון לרכוש כמה שיותר שעוני סווטש הפך לאובססיה .
ככל שמספר השעונים שברשות הצרכנים היה גדול יותר , כך הם חיזקו את התדמית שלהם בקרב חבריהם כאנשים אופנתיים והעניקו לעצמם תחושה של " צעיר לנצח " .
עם השנים , בשל הסיפור הייחודי של השעון , החלו גם אנשים מבוגרים יותר לרכוש את השעונים כדי לשדר לסובבים אותם ובעיקר לעצמם תחושה של אדם צעיר ברוחו .

בדיוק כשעמדתי להשלים עם העובדה שהחיים שלי יהיו שגרתיים , התחילו לקרות דברים בלתי שגרתיים בעליל .
הראשון שבהם זעזע אותי עד עמקי נשמתי , וככל אירוע שמשפיע עלינו לנצח חילק את חיי לשניים :
לפניו ואחריו .
וכמו רבים מהאירועים הבלתי שגרתיים שבאו בעקבותיו , הוא היה קשור לסבא שלי , אֵייבּרהם פּוֹרטמן .
בילדותי היה סבא האדם המרתק ביותר שהכרתי .
הוא גדל בבית יתומים , לחם במלחמות , חצה אוקיינוסים בספינות קיטור ומדבריות על גב סוסים , הופיע בקרקסים , ידע כל מה שאפשר לדעת על רובים , על הגנה עצמית ועל הישרדות בטבע , ודיבר שלוש שפות לפחות מלבד אנגלית .
כל זה נראה מסתורי ומושך להפליא בעיניו של ילד שמעולם לא יצא מגבולות פלורידה , ובכל פעם שהתראינו הייתי מתחנן אליו שיספר לי סיפורים .
סבא תמיד הסכים , וסיפר אותם כאילו היו סודות שנועדו לאוזני בלבד .

כשהייתי בן שש החלטתי שכדי שחיי ידמו ולוּ במעט לחיים המסעירים של סבא , אהיה למגלה עולם .
סבא עודד אותי :
הוא בילה לצדי שעות ארוכות רכון מעל מפות , רקם מסעות חקר דמיוניים וסימן את נתיביהם בסיכות אדומות , וסיפר לי על המקומות המופלאים שאגלה בבוא העת .
בבית הצהרתי על כוונותי כשצעדתי עם גליל קרטון צמוד לעיני וצרחתי " יבשה באופק ! "
או " עוגן הרם ! " , עד שההורים שלי גירשו אותי החוצה .
נדמה לי שהם חששו שסבא ידביק אותי בחולמנות חשוכת מרפא שלא אחלים ממנה לעולם ופחדו שהפנטזיות האלה מחסנות אותי מפני שאיפות מעשיות יותר .
עד שיום אחד אימא הושיבה אותי והסבירה לי שלא אוכל להיות מגלה עולם כי העולם כולו כבר התגלה .
נולדתי במאה הלא נכונה , והרגשתי מרומה .
הרגשתי עוד יותר מרומה כשהבנתי שמרבית הסיפורים המוצלחים ביותר של סבא לא יכולים בשום אופן להיות אמיתיים .
המעשיות הכי מופרכות שלו היו קשורות לילדותו , למשל שהוא נולד בפולין אבל בגיל שתים עשרה שלחו אותו באונייה למעון לילדים בוֵויילס .
פעמים רבות שאלתי אותו למה הוא היה צריך להיפרד מהוריו , והתשובה הייתה תמיד אחת :
כי המפלצות רדפו אחריו .
פולין פשוט שָרצה מפלצות , הוא אמר .
" איזה מין מפלצות ? "
הייתי שואל בעיניים קרועות לרווחה .
זה נעשה ממש למנהג .
" איומות , עם גב כפוף ועור רקוב ועיניים שחורות , " הוא היה עונה .
" והייתה להן הליכה כזאת ! "
והוא היה רודף אחרי בצעדים מקרטעים , כמו מפלצת מסרט ישן , ואני הייתי צוחק ובורח .
בכל פעם שתיאר את המפלצות הוא תיבל את התיאור בפרט מזוויע חדש :
הן הצחינו כמו אשפה רקובה ; הן היו בלתי נראות , רק הצל שלהן נראה ; בתוך פיהן הסתתרו זרועות ציד מתפתלות שהיו נשלפות במהירות ומושכות את טרפן אל בין המלתעות החזקות שלהן .
עד מהרה נתקפתי נדודי שינה , והדמיון שלי , שעובד שעות נוספות , המיר כל רחש צמיגים על הכביש הרטוב בנשימה מאומצת מחוץ לחלון חדרי , וכל צללית שחלפה מתחת לדלת - בזרועות ציד תמנוניות , שחורות-אפורות .
פחדתי מהמפלצות , אבל אהבתי לדמיין בהתרגשות איך סבא נלחם בהן ונשאר בחיים .
ועוד יותר מפליאים היו הסיפורים על חייו במעון בוֵויילס .
זה היה מקום קסום , לדבריו , שנועד להגן על הילדים מפני המפלצות .
הוא שָכַן באי שהשמש זרחה בו כל יום ואף אחד מדייריו לא חלה ולא מת .
כל הילדים גרו יחד בבית גדול שעליו שמרה ציפור זקנה וחכמה , כך לפחות לפי הסיפור .
אבל ככל שגדלתי ניקרו בלבי ספקות חדשים .
" איזה ציפור ? "
שאלתי אותו יום אחד אחר הצהריים כשהייתי בן שבע , ובחנתי אותו בפקפוק .
שיחקנו מונופול ליד שולחן קטן והוא נתן לי לנצח אותו .
" נץ גדול שעישן מקטרת , " הוא אמר .
" סבא , אתה חושב שאני טיפש ? "
הוא עלעל בצרור המידלדל של שטרות כחולים וכתומים שבידו .
" בחיים לא הייתי חושב עליך דבר כזה , יַקוֹבּ , " הוא ענה .
ידעתי שפגעתי בו , כי המבטא הפולני , שמעולם לא הצליח להיפטר ממנו לחלוטין , השתרבב פתאום לדבריו :
" בחיים " נעשה ל"בוחויים " ו"חושב " ל"חושייב " .
נתקפתי ייסורי מצפון והחלטתי לתת לו ליהנות מהספק .
" אבל למה המפלצות רצו לפגוע בכם ? "
שאלתי .
" כי לא היינו כמו כולם .
היינו משונים . "
" למה משונים ? "
" אח , בגלל הרבה דברים , " הוא אמר .
" הייתה בינינו ילדה אחת שידעה לעוף , ילד שדבורים חיו בתוכו , ואח ואחות שהצליחו להניף סלעים כבדים מעל הראש . "
לא ידעתי אם הוא מדבר ברצינות .
מצד שני , סבא מעולם לא היה בדחן גדול .
הוא ראה את הפקפוק בעיני ופניו התקדרו .
" אין בעיה , אתה לא צריך להאמין לסיפורים שלי , " הוא אמר .
" יש לי תמונות ! "
הוא קם מהכיסא ונכנס הביתה , ואני נשארתי לבדי על המרפסת המוקפת רשת .
כעבור דקה חזר ובידו קופסת סיגרים ישנה .
התקרבתי אליה והסתכלתי בארבעת התצלומים המקומטים והמצהיבים שהוא הוציא מתוכה .
הראשון היה תצלום מטושטש שראו בו חליפה ריקה מאדם .
אלא אם כן זה היה אדם בלי ראש .
" ברור שיש לו ראש ! "
אמר סבא בחיוך רחב .
" אבל אי אפשר לראות אותו . "
" למה ?
הוא בלתי נראה ? "
" אוח , כמה שֵׂכל שיש לילד הזה ! "
הוא הרים את גבותיו כאילו הפתעתי אותו בהגיון הברזל שלי .
" מילֶרְד , קראו לו .
טיפוס מוזר .
לפעמים הוא היה אומר , ' תשמע , אֵייבּ , אני יודע מה עשית היום , ' ומספר לי איפה הייתי , מה אכלתי ואם חיטטתי באף כשחשבתי שאף אחד לא רואה .
לפעמים הוא היה עוקב אחרי מישהו בשקט מוחלט , בלי בגדים , ככה שלא ראו אותו בכלל –  ורק מסתכל ! "
סבא הניד את ראשו .
" לא ייאמן , מה ? "
הוא הושיט לי עוד תצלום .
אחרי שהצצתי בו רגע הוא שאל , " נו , מה אתה רואה ? "
" ילדה ? "
" ומה עוד ? "
" יש לה כתר על הראש . "
הוא טפח על תחתית התמונה .
" ומה עם הרגליים שלה ? "
הסתכלתי מקרוב על התצלום .
כפות רגליה של הילדה לא נגעו בקרקע .
אבל היא לא קפצה , נראה היה שהיא צפה באוויר .
הפה שלי נפער .
" היא עפה ! "
" כמעט , " אמר סבא .
" היא מרחפת .
אבל היא לא כל כך ידעה לשלוט בעצמה , ולפעמים היינו צריכים לקשור אותה בחבל כדי שלא תעוף רחוק מדי ! "
עיני ננעצו בפניה הכהות , הבובתיות .
" זה אמיתי ? "
" ברור שכן , " הוא ענה בזעף .
הוא לקח את התצלום ונתן לי במקומו תצלום אחר , הפעם של נער כחוש המרים סלע כבד .
" ויקטור ואחותו לא היו חכמים במיוחד , " הוא אמר , " אבל אין לך מושג כמה שהם היו חזקים ! "
" הוא לא נראה חזק , " אמרתי ובחנתי את זרועותיו הדקיקות של הנער .
" תאמין לי שכן .
פעם ניסיתי לעשות אתו הורדת ידיים והוא כמעט תלש לי את הזרוע ! "
אבל התצלום האחרון היה המוזר מכולם .
ראו בו את אחורי הראש של מישהו , ועליו ציור של פרצוף .
נעצתי את מבטי בתצלום האחרון , וסבא הסביר .
" היו לו שני פִּיות , אתה רואה ?
אחד מלפנים ואחד מאחור .
בגלל זה הוא נהיה כל כך גדול ושמן ! "
" אבל זה סתם , " אמרתי .
" הפרצוף הזה הוא רק איפור . "
" ברור שזה איפור .
לקראת הופעה בקרקס .
אבל אני אומר לך , היו לו שני פִּיות .
אתה לא מאמין לי ? "
הסתכלתי על התצלומים ואחר כך על סבא שלי , על פניו הגלויות והכנות , וחשבתי רגע .
למה שישקר לי ?
" אני מאמין לך , " אמרתי .
ובאמת האמנתי לו –  במשך כמה שנים , לפחות - אבל בעיקר כי רציתי להאמין לו , כמו שילדים אחרים בגילי רצו להאמין בסנטה קלאוס .
אנחנו נאחזים באגדות ששמענו עד שהן גובות מאתנו מחיר מוגזם , ולי זה קרה בכיתה ב' בהפסקת הצהריים , כשרוֹבּי גֶ'נסֶן הוריד לי את המכנסיים מול שולחן מלא בנות והכריז שאני מאמין בפיות .
כנראה שזה הגיע לי , כי סיפרתי את הסיפורים של סבא בבית הספר , אבל ברגע המשפיל ההוא היה לי ברור שהכינוי " פיה " - או ליתר דיוק " פֵייגלה " - ירדוף אותי שנים , ובצדק או שלא בצדק כעסתי על סבא .
בסוף יום הלימודים ההוא סבא בא לקחת אותי מבית הספר , כמו שקרה לעתים קרובות כשההורים שלי היו בעבודה .
התיישבתי לצדו בפונטיאק הישנה שלו ובישרתי לו שאני כבר לא מאמין באגדות שלו .
" איזה אגדות ? "
הוא שאל , והציץ בי מעל למשקפיו .
" אתה יודע .
הסיפורים .
על הילדים והמפלצות . "
סבא נראה מבולבל .
" למה אתה קורא להם אגדות ? "
אמרתי לו שסיפור דמיוני ואגדה זה אותו דבר , שאגדות מתאימות רק לתינוקות בכיינים , ושאני יודע
שהתמונות והסיפורים שלו לא אמיתיים .
ציפיתי שהוא יתרגז ויתווכח אתי , אבל הוא רק אמר , " בסדר , " והתניע את הפונטיאק .
הוא סחט בכוח את דוושת הגז וזינקנו לכביש .
ובזה נגמר העניין .
אני מתאר לעצמי שהוא לא הופתע –  הוא בוודאי ידע שבשלב כלשהו אני אתבגר ואתפכח –  אבל הוא זנח את הרעיון מהר כל כך עד שהרגשתי נבגד .
לא הבנתי למה הוא המציא את כל הסיפורים האלה ולמה הוא שכנע אותי שדברים יוצאי דופן יכולים לקרות , אם זה לא נכון .
רק כעבור שנים אחדות הסביר לי אבא את העניין :
סבא סיפר גם לו חלק מהסיפורים בילדותו , והם לא היו שקרים ממש , אלא גרסה מוגזמת של המציאות .
כי סיפור ההתבגרות של סבא בהחלט לא היה אגדה .
הוא היה סיפור אימה .
סבא שלי היה היחיד מכל בני משפחתו שנמלט מפולין לפני פרוץ מלחמת העולם השנייה .
כשהיה רק בן שתים עשרה העלו אותו הוריו –  את בנם הצעיר ביותר –  על רכבת לבריטניה , עם מזוודה אחת בלבד ועם הבגדים שלגופו , ושלחו אותו לאנשים זרים .
זה היה כרטיס בכיוון אחד .
שוב לא ראה את אמו ואת אביו ולא את אחיו הגדולים , את בני הדודים שלו , את דודיו ואת דודותיו .
כולם עד אחד מתו עוד לפני שמלאו לסבא שש עשרה , כולם נרצחו בידי המפלצות שמהן נמלט בעור שיניו .
אבל אלה לא היו מפלצות בעלות זרועות ציד ועור רקוב , כאלה שילד בן שבע מסוגל לראות בעיני רוחו , אלא מפלצות בעלות פני אדם שלבשו מדים מעומלנים וצעדו בסך , מפלצות בעלות מראה שגרתי לחלוטין שאי אפשר לעמוד על טבען האמיתי אלא כשכבר מאוחר מדי .
וכמו המפלצות , גם סיפור האי הקסום היה אמת במסווה .
בהשוואה לזוועות שהתחוללו באירופה , המעון שקלט את סבא שלי בוודאי נראה בעיניו כמו גן עדן , ובאמת ככה הוא היה בסיפורים שלו :
חוף מבטחים שקיץ נצחי שורר בו , עם צוות מגונן וילדים מופלאים , שכמובן לא ידעו באמת לעוף ולהיעשות לבלתי נראים ולהרים סלעים .
המוזרות היחידה שבגללה רדפו אותם הייתה יהדותם .
הילדים האלה היו יתומי מלחמה שנשטפו אל האי הקטן בגלים של דם .
הם היו מופלאים לא מפני שהיו להם כוחות פלאיים כלשהם .
העובדה שהם נמלטו מהגטאות ומתאי הגזים הייתה פלאית דייה .
הפסקתי לבקש מסבא שיספר לי סיפורים , ונדמה לי שבסתר לבו הוקל לו .
אווירת מסתורין אפפה את פרטי ילדותו .
לא חיטטתי .
הוא עבר גיהינום והייתה לו זכות לשמור דברים בסוד .
התביישתי על שקינאתי בחייו , בהתחשב במחיר הכבד שהוא שילם עליהם , והשתדלתי להיות אסיר תודה על החיים המוגנים והשגרתיים שבהם זכיתי ללא כל מאמץ .
אבל כעבור שנים אחדות , כשהייתי בן חמש עשרה , קרה דבר בלתי שגרתי ואיום , ומאז נחלקו חיי ל"לפני " ו"אחרי " .
פרק 1

באחר הצהריים האחרון " לפני " הייתי עסוק בבניית דגם של ה"אֶמפַּייר סטֵייט בּילדינג " בקנה מידה של 1:10,000 מקופסאות של חיתולים למבוגרים .
זאת הייתה מלאכת מחשבת יפהפייה ממש , בעלת בסיס בקוטר מטר וחצי וגוף שהתנשא מעל מדפי הקוסמטיקה .
את הקומות הראשונות בניתי מקופסאות של חיתולי ענק , את מרפסת התצפית - מחיתולי מיני , ואת החרוט המפורסם שבראש הבניין בניתי מאריזות של דוגמאות שערמתי בקפדנות זו על זו .
המבנה היה כמעט מושלם , למעט פרט אחד מכריע .
" השתמשת בחיתולים של ' יבש תמיד' , " אמרה שֶלי , ובחנה את היצירה שבניתי במבט ספקני וזועף .
" המבצע הוא על ' צמוד ונוח' . "
שלי הייתה מנהלת החנות , והכתפיים השמוטות שלה והבעתה הקודרת היו חלק בלתי נפרד מהמדים שלה , ממש כמו חולצת הפולו הכחולה שלבשנו כולנו .
" חשבתי שאמרת ' יבש תמיד' , " עניתי , כי זה מה שהיא אמרה .
" ' צמוד ונוח' , " היא חזרה בתוקף והנידה את ראשה בצער , כאילו המגדל שלי הוא סוס מירוץ פצוע והיא מכוונת אליו אקדח בעל קת פנינה .
שתיקה קצרה אך מביכה השתררה , והיא המשיכה להניד בראשה ולהעביר את עיניה ממני אל המגדל ושוב אלי .
נעצתי בה מבט אטום , כאילו הרמז הבוטה שלה נשגב מבינתי .
" אהההה , " אמרתי לבסוף .
" את רוצה שאני אבנה הכול מחדש ? "
" פשוט השתמשת ב'יבש תמיד' , " היא אמרה שוב .
" אין בעיה .
אני אתחיל ברגע זה . "
בקצה נעל הספורט השחורה שלי , שכמו כולם נדרשתי לנעול , דחפתי קלות את אחת הקופסאות שבבסיס המגדל .
כעבור רגע קרס סביבנו כל המבנה המרהיב , וגלים של חיתולים גלשו אל הרצפה והתנפצו אל רגליהם של לקוחות מבוהלים .
חלק מהקופסאות התגלגלו עד הדלת האוטומטית , הדלת נפתחה ומשב חם של רוח אוגוסט חדר לחנות .
פניה של שֶלי עטו צבע של רימון בשל .
היא הייתה צריכה לפטר אותי בו במקום , אבל ידעתי שלא אזכה לזה .
לאורך כל הקיץ ניסיתי לגרום לפיטורַי מסמארט-אֵייד , וגיליתי שזאת משימה בלתי אפשרית ממש .
הגעתי בבקרים באיחור שוב ושוב והשמעתי תירוצים עלובים להחריד ; טעיתי טעויות מזעזעות במתן העודף ; ואפילו סידרתי פריטים במדפים הלא נכונים בכוונה תחילה :
קרם לחות עם חומר משלשל , אמצעי מניעה עם שמפו לתינוקות .
אני לא זוכר מתי השקעתי במשהו מאמץ כזה , אבל גם כשהתחזיתי לכישלון גמור התעקשה שֶלי להשאיר אותי בתפקיד .
בעצם , תרשו לי לסייג את הצהרתי הקודמת :
גיליתי שהפיטורים מסמארט-אייד הם משימה בלתי אפשרית בשבילי .
לכל עובד אחר היו מראים את הדלת כבר לפני כמה וכמה עבֵרות קטנות .
זה היה השיעור הראשון שלי בפוליטיקה .
רשת סמארט-אייד היא בעלת שלושה סניפים באֶנגֶלווּד , עיר החוף הקטנה והמנומנמת שאני גר בה .
במחוז סַרַסוֹטה כולו יש לה עשרים ושבעה סניפים , ובכל רחבי פלורידה –  מאה וחמישה עשר סניפים הזרועים על פני המדינה כמו פריחה מפושטת .
הסיבה שלא היה אפשר לפטר אותי היא שהדודים שלי הם הבעלים של כל אחד ואחד מהסניפים האלה .
הסיבה שלא יכולתי להתפטר בעצמי היא שכל בני המשפחה שלי מתחילים את הקריירה שלהם בסמארט-אייד , וזו מסורת משפחתית מקודשת ורבת שנים אצלנו .
פירוש הדבר הוא שמסע החבלה הפרטי שלי לא זיכה אותי אלא בסכסוך אינסופי עם שלי ובטינה עזה ומתמשכת מצד חברי לעבודה , אם כי צריך להודות שהם היו מתעבים אותי בכל מקרה .
כי לא חשוב כמה ערמות של מוצרים מוטטתי וכמה לקוחות דפקתי בעודף , העובדה היא שביום מן הימים הייתי עתיד לרשת נתח נכבד מהחברה –  והם לא .
* * *

שלי דשדשה אלי בין החיתולים ונעצה את אצבעה בחזה שלי .
היא התכוונה להגיד משהו חמוּר , אבל מערכת הכּריזה הדהדה פתאום .
" ג'ייקוב , שיחה בקו שתיים .
ג'ייקוב , קו שתיים . "
נסוגותי ממבטה הזועם .
פרצוף הרימון שלה המשיך להביט אלי מבין הריסות המגדל .
* * *

מועדון העובדים היה חדר טחוב וחסר חלונות .
לינדה , הסייעת של בית המרקחת , עמדה בו לבדה בזוהר העז של מכונת המשקאות וכרסמה כריך בלי הקרום של הלחם .
היא הצביעה בניד ראש על הטלפון התלוי על הקיר .
" תענה בקו שתיים .
אני לא יודעת מי זה , אבל הוא נשמע היסטרי . "
לקחתי את השפופרת שהשתלשלה מהמכשיר .
" יַקובּ , זה אתה ? "
" היי , סבא . "
" יקוב , תודה לאל .
אני צריך את המפתח .
איפה המפתח שלי ? "
הוא נשמע נסער , קצר נשימה .
" איזה מפתח ? "
" אל תשחק אִתי משחקים , " הוא ענה בכעס .
" אתה יודע איזה מפתח . "
" בטח שמת אותו במקום הלא נכון . "
" אבא שלך שכנע אותך לעשות את זה , " הוא אמר .
" תגלה לי .
הוא לא צריך לדעת . "
" אף אחד לא שכנע אותי לעשות שום דבר . "
ניסיתי לשנות את הנושא .
" לקחת את הכדורים שלך הבוקר ? "
" הם בדרך אלי , אתה מבין ?
אני לא יודע איך הם מצאו אותי אחרי כל השנים האלה , אבל הם מצאו אותי .
איך אני אמור להילחם בהם בדיוק , בסכין חמאה ? "
זאת לא הייתה הפעם הראשונה ששמעתי אותו מדבר ככה .
סבא הזדקן , ולמען האמת הוא התחיל להחליד .
סימני ההידרדרות המנטלית שלו היו בהתחלה עדינים :
למשל , הוא שכח לקנות מצרכים וקרא לאימא שלי בשם של דודתי .
אבל במהלך הקיץ התחוללה בשיטיון המכרסם בו תפנית אכזרית .
הסיפורים המופרכים שהוא המציא על חייו בתקופת המלחמה –  המפלצות , האי הקסום –  השתלטו עליו ונעשו כולם אמיתיים לחלוטין מבחינתו .
בשבועות האחרונים הוא היה נסער במיוחד , וההורים שלי , שחששו שהוא עלול לפגוע בעצמו , שקלו להכניס אותו למוסד .
משום מה רק אני קיבלתי ממנו שיחות טלפון מבשרות רע שכאלה .
כרגיל , השתדלתי מאוד להרגיע אותו .
" אל תדאג .
הכול בסדר .
אני אביא אחר כך סרט ונראה אותו יחד .
מה אתה אומר ? "
" לא !
אל תבוא !
מסוכן להיות כאן ! "
" סבא , המפלצות לא בדרך אליך .
הרגת את כולן במלחמה , שכחת ? "
הפניתי את פני אל הקיר וניסיתי להרחיק את הצד שלי בשיחה ההזויה הזאת מאוזניה של לינדה , שהעמידה פנים שהיא קוראת מגזין אופנה אבל הציצה בי במבטים סקרניים .
" לא את כולן , " הוא אמר .
" לא , לא , לא .
הרגתי הרבה , נכון , אבל תמיד יש עוד . "
שמעתי אותו מקים בבית מהומה , פותח מגירות , טורק כל מיני דברים .
הוא היה בהתמוטטות מוחלטת .
" אל תתקרב לכאן , אתה שומע ?
אני אהיה בסדר גמור ...
רק לעקור את הלשונות שלהן ולדקור אותן בעיניים , זה מה שצריך לעשות !
אם רק הייתי מוצא את המפתח המחורבן הזה ! "
המפתח המדובר היה שייך לארון מתכת ענקי במוסך של סבא .
בתוך הארון היה מלאי שלם של רובים , אקדחים וסכינים שהיו יכולים לחמש מיליציה קטנה .
הוא אסף אותם מחצית חייו , נסע לתערוכות נשק מחוץ לגבולות המדינה , יצא למסעות ציד ארוכים , ובימי ראשון שמשיים גרר את בני משפחתו הסרבנים למטווחים כדי שילמדו לירות .
הוא אהב את כלי הנשק שלו עד כדי כך שלפעמים הוא אפילו ישן אתם .
לאבא היה תצלום ישן שמוכיח את זה :
סבא מנמנם עם אקדח בידו .
כששאלתי את אבא למה סבא כל כך משוגע על רובים , הוא אמר שזה קורה לפעמים לאנשים שהיו חיילים או שחוו אירועים טראומטיים .
אני מתאר לעצמי שאחרי כל מה שעבר על סבא הוא לא הרגיש מוגן לגמרי בשום מקום , אפילו לא בבית .
למרבה האירוניה , דווקא עכשיו , כשההזיות והפרנויה התחילו להשתלט עליו , הוא צדק :
הוא באמת לא היה מוגן בביתו שלו , כשכל כלי הנשק האלה בהישג ידו .
לכן אבא החביא את המפתח .
שוב שיקרתי לו ואמרתי שאני לא יודע איפה המפתח .
שמעתי עוד כמה קללות ודפיקות כשסבא צעד צעדים נרגזים וחיפש אותו ברחבי הבית .
" פֵהה ! "
הוא אמר לבסוף .
" שהמפתח יישאר אצל אבא שלך אם הוא כל כך חשוב לו .
שייקח גם את הגופה שלי ! "
סיימתי את השיחה בנימוס רב ככל האפשר והתקשרתי לאבא .
" סבא מתחרפן , " אמרתי לו .
" הוא בלע את הכדורים שלו היום ? "
" הוא לא הסכים להגיד לי .
אבל לפי איך שהוא נשמע , כנראה שלא . "
אבא נאנח .
" תוכל לקפוץ אליו ולוודא שהוא בסדר ?
אני לא יכול לצאת עכשיו מהעבודה . "
אבא התנדב ימים אחדים בשבוע במקלט לציפורים ועזר לרפא אנפות לבנות שנדרסו ושקנאים שבלעו קרסי חכות .
הוא היה צפר חובב וסופר בפוטנציה , ועל כך העידה ערמת ספרי הטבע פרי עטו שאף אחד מהם לא יצא לאור .
רק מי שנשוי במקרה לאישה שהמשפחה שלה מחזיקה בבעלותה מאה וחמישה עשר סניפי דראגסטור יכול לקרוא לעיסוקים כאלה " עבודה " .
כמובן , גם את העיסוק שלי היה קשה להגדיר כעבודה , ויכולתי להתחמק ממנו ברגע שהתחשק לי .
אמרתי לאבא שאסע אל סבא .
" תודה , ג'ייק .
אני מבטיח לך שבקרוב נפתור את כל הסיפור הזה של סבא , טוב ? "
כל הסיפור הזה של סבא .
" זאת אומרת שתכניסו אותו למוסד , " אמרתי .
" כדי שהוא יהיה הבעיה של מישהו אחר . "
" אימא ואני עוד לא החלטנו סופית . "
" ברור שכן . "
" ג'ייקוב ... "
" אני יכול לטפל בו , אבא .
באמת . "
" כרגע זה אולי נכון .
אבל המצב שלו רק יחמיר . "
" בסדר .
מה שתגיד . "
ניתקתי את השיחה והתקשרתי לחבר שלי , ריקי , שיבוא לקחת אותי .
כעבור עשר דקות שמעתי את הצפירה הצורמנית המוכרת של הפורד קראון ויקטוריה הענתיקה שלו ממגרש החניה .
בדרך החוצה בישרתי לשלי את החדשות האיומות :
מִגדל החיתולים שלה ייאלץ לחכות למחר .
" מצב חירום משפחתי , " אמרתי .
" ברור , " היא ענתה .
הגחתי החוצה אל ערב חם ודביק , וראיתי את ריקי יושב על מכסה המנוע של המכונית החבוטה שלו ומעשן .
בגלל נעליו הגבוהות המלוכלכות בבוץ יבש , העשן המסתלסל מבין שפתיו ואור השמש השוקעת על שערו הירוק , הוא נראה לי כמו גרסה פאנקיסטית אבל כפרית ובהמית משהו של ג'יימס דין .
הוא היה תערובת של כל הדברים האלה , מין יציר כלאיים מוזר של כמה תת-תרבויות שקיים רק בדרום פלורידה .
הוא ראה אותי וקפץ ממכסה המנוע .
" נו , פיטרו אותך כבר ? "
צרח מקצה מגרש החניה .
" שששש ! "
אמרתי בלחישה רושפת ורצתי אליו .
" הם לא יודעים שזאת התוכנית שלי ! "
ריקי טפח על כתפי בניסיון לעודד אותי , אבל כמעט קרע לי את שרירי הגב .
" אל תדאג , פּיגוּרי .
מחר יום חדש . "
הוא קרא לי פיגורי כי למדתי כמה מקצועות בכיתות למחוננים , שבאופן רשמי היו חלק ממערך החינוך המיוחד של בית הספר שלנו –  ודקוּת המינוח הזאת שעשעה את ריקי עד בלי די .
זאת הייתה מהות החברות בינינו :
תמהיל מאוזן של כעס ושיתוף פעולה .
החלק של שיתוף הפעולה בינינו התבסס על הסכם סחר בלתי פורמלי של כוח תמורת מוח , ובו התפקיד שלי היה לעזור לו לא להיכשל בספרות ולשון , ואילו התפקיד שלו היה לעזור לי לא להירצח בידי הסוציופתים-על-סטרואידים ששיחרו לטרף במסדרונות בית הספר .
העובדה שריקי עורר בהורים שלי תחושת אי נוחות עזה הייתה רק בונוס בלתי צפוי .
הוא היה החבר הכי טוב שלי , וזאת דרכי הפחות פתטית להגיד שהוא היה החבר היחיד שלי .
ריקי בעט בדלת הקדמית של הפורד –  זו הייתה הדרך היחידה לפתוח אותה –  והתיישבתי במושב הנוסע .
המכונית הייתה מדהימה , יצירה לא מתוכננת של אמנות עממית הראויה להיות מוצגת במוזיאון .
ריקי קנה אותה מהמזבלה העירונית תמורת צנצנת מטבעות של עשרים וחמישה סנט –  לטענתו , לפחות –  ואת הריח שנדף ממנה כתוצאה מהייחוס הזה גם יער שלם של עצים לטיהור אוויר שהוא תלה על המראה לא הצליח להסוות .
המושבים היו משוריינים בסרט דביק , כדי ששום קפיץ תועה של הריפוד לא ימצא את דרכו אל התחת .
הדבר המוצלח ביותר היה המראה החיצוני שלה , פני ירח חלודים של חורים וכיפופים כתוצאה ממיזם לרכישת דלק :
ריקי הרשה לחבורה של בליינים שיכורים לחבוט בפורד במחבט גולף תמורת דולר למכה .
הכלל היחיד , שגם הוא לא נאכף בקפדנות יתרה , היה שאסור להם לחבוט בשום דבר שעשוי מזכוכית .
המנוע התעורר לחיים בענן עשן כחול .
יצאנו ממגרש החניה וחלפנו על פני מרכזי קניות בדרכנו לבית של סבא , ואני התחלתי לחשוש ממה שאמצא כשנגיע אליו .
התסריטים הגרועים ביותר שראיתי בדמיוני כללו את סבא שלי רץ ברחוב עירום , יורה ברובה ציד , פיו מעלה קצף על המדשאה הקדמית , או שוכב במארב כשהוא חמוש בחפץ קהה .
הכול היה אפשרי , והעובדה שדווקא זה יהיה האירוע שיקבע את הרושם הראשוני של ריקי על אדם שדיברתי עליו בהערצה העלתה עוד יותר את מפלס החרדה שלי .
כשהגענו לשכונה של סבא –  מבוך מבלבל של רחובות ללא מוצא השזורים זה בזה ומכונים במשותף בשם " סירקל וילֶג' " –  לבשו השמים צבע של חבּורה טרייה .
עצרנו בשער השכונה ליד השומר כדי להזדהות , אבל האיש הזקן נחר בשלווה בביתן והשער היה פתוח , כרגיל , ופשוט נכנסנו .
הטלפון שלי צפצף , קיבלתי הודעה מאבא ששאל מה קורה , ובזמן הקצר שנדרש לי כדי לענות הצליח ריקי לתעות בדרך באופן יסודי להפליא .
כשאמרתי לו שאין לי מושג איפה אנחנו , הוא קילל וביצע סדרה של פניות חדות בחריקת צמיגים וירק קשתות של מיץ טבק מבעד לחלון , בעודי סוקר את השכונה בחיפוש אחר מראה מוכר .
זה לא היה קל , אף על פי שביקרתי את סבא אינספור פעמים בעבר , כי כל הבתים נראו זהים זה לזה , כולם רבועים וגוציים בשינויים קלים בלבד :
מעוטרים בחיפוי אלומיניום או בעץ כהה בסגנון שנות השבעים , או בעלי חזיתות עם אכסדראות מגבס שנראו יומרניות עד הזויות .
גם השלטים עם שמות הרחובות , שחלק ניכר מהם נסדקו ודהו לחלוטין מהשמש , לא שיפרו את המצב .
נקודות הציון היחידות היו קישוטי גינה ססגוניים ומוזרים –  במובן הזה סירקל וילג' היה ממש מוזיאון תחת כיפת השמים .
בסופו של דבר זיהיתי תיבת דואר מונפת בידי רב משרתים עשוי מתכת , שעל אף גבו הזקוף והבעתו הזחוחה נראה כאילו הוא בוכה בדמעות חלודה .
צעקתי לריקי שיפנה שמאלה , צמיגי הפורד צווחו ואני הוטחתי אל דלת המכונית .
המכה שִחררה כנראה משהו בראש שלי , כי פתאום נזכרתי בדרך הנכונה .
" ימינה ליד האורגיה של הפלמינגואים !
שמאלה ליד הגג עם הסנטה-קלאוסים השחורים והלבנים !
ישר אל המלאכים המשתינים ! "
פנינו אחרי המלאכים , וריקי האט עד עצירה כמעט והסתכל בפקפוק על הרחוב של סבא שלי .
באף אחת מהמרפסות לא דלק אור , משום חלון לא נשקף זוהר של טלוויזיה , באף חניה לא חנתה מכונית .
כל השכנים נסו צפונה מאימת הקיץ החם והשאירו רק גמדי גינה שטבעו בינתיים בצמחיית פרא ותריסי הוריקן מוגפים היטב , עד שכל הבתים נראו כמו מקלטים קטנים בצבעי פסטל נגד הפצצות .
" הבית האחרון משמאל , " אמרתי .
ריקי לחץ על דוושת הגז וזינקנו קדימה .
כשעברנו ליד הבית הרביעי או החמישי ראינו קשיש משקה את הגינה .
הוא היה קירח כמו ביצה , בחלוק ובנעלי בית , והתיז מים על דשא שהיה זקוק לכיסוח .
הבית היה חשוך ומוגף כמו כל שאר הבתים .
הסתובבתי והסתכלתי עליו וחשבתי לרגע שהוא מחזיר לי מבט –  אבל אז הבנתי בתדהמה מסוימת שזה לא יכול להיות , כי העיניים שלו היו לבנות כמו חלב .
מוזר , חשבתי .
סבא אף פעם לא אמר לי שאחד השכנים שלו עיוור .
הרחוב נגמר בחומה של עצי אורן , וריקי פנה פנייה חדה שמאלה אל שביל הגישה לבית של סבא .
הוא דומם את המנוע , יצא מהמכונית ופתח בבעיטה את הדלת שלי .
העשב היבש החריש את קול צעדינו כשהלכנו עד המרפסת .
צלצלתי בפעמון וחיכיתי .
כלב נבח איפשהו –  קול בודד בערב הלח .
לא שמענו תשובה , לכן דפקתי על הדלת במחשבה שהפעמון התקלקל .
ריקי הצליף ביבחושים שהתחילו לכתר אותנו .
" אולי הוא יצא , " אמר ריקי בחיוך רחב .
" לאיזה דייט לוהט . "
" אתה יכול לצחוק כמה שאתה רוצה , " אמרתי .
" אבל הסיכוי שלו לדייטים הרבה יותר גבוה משלנו , בכל ערב נתון .
השכונה הזאת שורצת אלמנות שוות . "
התלוצצתי רק כדי להירגע .
השקט הדאיג אותי .
הוצאתי את המפתח הנוסף ממקום המסתור שלו בין השיחים .
" חכה כאן . "
" אין מצב .
למה ? "
" כי אתה מטר תשעים ושלוש עם שיער ירוק , וסבא שלי לא מכיר אותך ויש לו הרבה רובים . "
ריקי משך בכתפיו ותקע בלחיו עוד גוש טבק .
הוא השתרע על אחד מכיסאות הנוח במרפסת , ואני פתחתי את הדלת במפתח ונכנסתי .
אפילו באפלולית ראיתי שהבית במצב איום –  כאילו פשטו עליו גנבים .
המדפים והשידות היו ריקים , והקישוטים שגדשו אותם והגיליונות של " רידֶרס דַייגֶ'סט " ללקויי ראייה הושלכו על הרצפה .
הכריות של הכורסאות ושל הכיסאות נהפכו .
דלתות המקרר והמקפיא היו פתוחות לרווחה , ותכולתם התמוססה בשלוליות דביקות על רצפת הלינולאום .
הלב שלי צנח .
סבא באמת התחרפן סופית .
קראתי בשמו , אבל לא שמעתי שום דבר .
עברתי מחדר לחדר , הדלקתי אורות והצצתי בכל מקום שבו זקן פרנואידי עשוי להתחבא ממפלצות :
מאחורי רהיטים , בבוידם שבעליית הגג , מתחת לשולחן במוסך .
בדקתי אפילו בארון הנשק שלו , אם כי הוא היה נעול , כמובן , והידית הייתה מוקפת שריטות מניסיונות הפריצה שלו .
בחוץ על המרפסת האחורית השתלשל גרדום של שרכים מצהיבים שהתנדנדו ברוח הקלה .
כרעתי על הברכיים על הדשא הסינתטי , הצצתי מתחת לספסלי ראטאן , וחששתי ממה שאני עלול למצוא .
ראיתי נצנוץ אור בחצר האחורית .
יצאתי בריצה מדלת הרשת של המרפסת ומצאתי על הדשא פנס נטוש .
קרן האור שלו הצביעה אל היער הגובל בחצר של סבא :
שטח שומם מאדם –  מכוסה שיחים , דקלים ננסיים משוננים וסתם דקלים רגילים –  שהשתרע על פני קילומטר וחצי בין סירקל וילג' לבין השכונה הקרובה אליה , " סֶנטוֹרי ווּדס " .
האגדה המקומית מספרת שהיער הזה שורץ נחשים , דביבונים וחזירי בר .
דמיינתי לעצמי את סבא שלי משוטט בו אבוד ואחוז טירוף כשרק חלוק לעורו , והייתה לי הרגשה איומה .
כמעט כל שבוע שומעים בחדשות על קשיש שנפל למאגר מים ותנינים טרפו אותו .
לא התקשיתי לדמיין את הגרוע מכול .
קראתי לריקי , וכעבור רגע הוא הקיף את הבית ושעט לעברי .
ברגע שהגיע אלי הוא שם לב למשהו שאני לא ראיתי :
חתך ארוך ומפחיד בדלת הרשת .
הוא פלט שריקה חרישית .
" חתיכת קרע יש פה בדלת .
אולי חזיר בר עשה אותו .
או חתול בר .
היית צריך לראות איזה ציפורניים יש לדברים האלה . "
פרץ רועם של נביחות פרועות הגיע לאוזנינו מקרבת מקום .
שנינו קפצנו בבהלה והחלפנו מבטים מתוחים .
" או כלב , " אמרתי .
הקול הוביל לתגובת שרשרת בכל השכונה , ועד מהרה נשמעו נביחות מכל עבר .
" יכול להיות , " אמר ריקי והנהן .
" יש לי אקדח בתא המטען .
חכה כאן . "
והוא הלך להביא אותו .
הנביחות גוועו ואת מקומן תפסה מקהלה של חרקים ליליים בזמזום חייזרי .
זיעה נטפה על פני .
החושך כבר ירד אבל הרוח גוועה , ומשום מה מזג האוויר היה חם יותר משהיה לאורך כל היום .
הרמתי את הפנס והלכתי בהיסוס אל העצים .
סבא שלי נמצא שם איפשהו , הייתי בטוח בזה .
אבל איפה ?
אני לא גשש וגם ריקי לא , ובכל זאת הרגשתי כאילו יש משהו שמנחה את צעדי –  איזו האצה של הדופק , לחישה באוויר הסמיך –  ופתאום לא יכולתי לחכות ולוּ שנייה אחת נוספת .
נכנסתי באיטיות אל מעבה הצמחייה כמו כלב ציד המרחרח בנתיב בלתי נראה .
קשה לרוץ ביערות של פלורידה , כי כל פיסת קרקע שלא נטוע בה עץ מכוסה כולה בעלים דוקרניים של דקל ננסי בגובה הירך וברשת סבוכה של מטפסים מסריחים , אבל עשיתי כמיטב יכולתי .
קראתי שוב ושוב בשמו של סבא והארתי בפנס לכל עבר .
ראיתי נצנוץ לבן בזווית העין והסתערתי לעברו , אבל במבט מקרוב גיליתי שזה רק כדורגל דהוי ומרוקן שאיבדתי לפני שנים .
כבר עמדתי להתייאש ולחזור לריקי , אבל פתאום ראיתי לא הרחק ממני מסדרון צר של דקלים ננסיים שמישהו רמס לא מזמן .
נכנסתי אליו והארתי מסביב .
העלים היו מוכתמים באיזה נתז כהה .
הפה שלי התייבש .
נשמתי עמוק והתחלתי ללכת בשביל .
ככל שהתקדמתי הלכה הבטן שלי והתכווצה , כאילו גופי יודע מה מצפה לי ומנסה להזהיר אותי .
ואז התרחב שביל השיחים הרמוסים וראיתי אותו .
סבא שכב על הבטן על מצע של שיחים מטפסים , רגליו מפושקות ויד אחת כפופה תחתיו בתנוחה מעוותת , כאילו נפל מגובה רב .
הייתי בטוח שהוא מת .
הגופייה שלו הייתה ספוגה בדם , מכנסיו היו קרועים ונעל אחת הייתה חסרה .
רגע ארוך רק בהיתי בו בעוד אלומת האור רועדת על גופו .
כשהצלחתי שוב לנשום אמרתי את שמו , אבל הוא לא זז .
צנחתי על ברכי והצמדתי את כף ידי אל גבו .
הדם שנספג בבד היה עדיין חם .
הרגשתי שהוא נושם , נשימות רפות מאוד .
כרכתי את זרועותי סביבו והפכתי אותו על גבו .
הוא היה בחיים אם כי רק בקושי , מבטו היה מזוגג ולחייו שקועות וחיוורות .
ואז ראיתי את החתכים על בטנו ועל החזה שלו וכמעט התעלפתי .
הם היו רחבים ועמוקים ומכוסים בדם קרוש ובעפר , והאדמה שהוא שכב עליה הייתה בוצית מהדם .
ניסיתי למשוך את קרעי החולצה שלו ולכסות בהם את הפצעים מבלי להסתכל עליהם .
שמעתי את ריקי צועק מהחצר האחורית .
" אני כאן ! "
צרחתי , ואולי הייתי צריך להגיד עוד משהו , " תיזהר " , למשל , או " דם " , אבל לא הצלחתי להוציא הגה נוסף .
לא הצלחתי אלא לחשוב שסבים אמורים למות במיטות , במקומות שקטים על רקע זמזום רך של מכונות , לא מצונפים על קרקע לחה ומגואלת בדם כשנמלים זוחלות עליהם וידם הרועדת לופתת בכוח סכין מכתבים עשוי מפליז .
סכין מכתבים .
זה כל מה שהיה לו להגנה עצמית .
הוצאתי אותו בעדינות מבין אצבעותיו .
הוא לפת בחוסר ישע את האוויר ולכן אחזתי בידו .
אצבעותי כסוסות הציפורניים השתלבו בשלו , אצבעות חיוורות ומרושתות בוורידים סגולים .
" אני חייב להזיז אותך , " אמרתי לו , והכנסתי יד אחת תחת גבו ואת השנייה תחת רגליו .
התחלתי להרים אותו אבל הוא נאנח וגופו התקשח , ולכן הפסקתי .
לא הייתי מסוגל להכאיב לו .
גם לא יכולתי לעזוב אותו , ולא נותר לי אלא לחכות .
ניקיתי בעדינות עפר מזרועותיו , מפניו ומשערו הלבן הדליל .
ואז ראיתי ששפתיו נעות .
קולו כמעט לא נשמע , זאת לא הייתה אפילו לחישה .
התכופפתי וקירבתי את אוזני לשפתיו .
הוא מלמל , הוא התנדנד בין צלילות לבלבול , בין אנגלית לפולנית .
" אני לא מבין , " לחשתי .
אמרתי את שמו פעמים אחדות עד שמבטו התמקד בי .
ואז הוא שאף שאיפה חדה ואמר , בשקט אבל בבירור , " תיסע לאי , יקוב .
פה מסוכן . "
שוב הפרנויה שלו .
נגעתי בעידוד בידו ואמרתי לו שאנחנו בסדר , שהוא יהיה בסדר .
זאת הייתה הפעם השנייה ששיקרתי לו ביום ההוא .
שאלתי אותו מה קרה , איזו חיה פגעה בו , אבל הוא לא הקשיב .
" תיסע לאי , " הוא אמר שוב .
" שם תהיה מוגן .
תבטיח לי . "
" בסדר .
אני מבטיח . "
מה עוד יכולתי להגיד ?
" חשבתי שאני יכול להגן עליך , " הוא אמר .
" הייתי צריך לספר לך מזמן ... "
הוא הלך וגווע לנגד עיני .
" לספר לי מה ? "
שאלתי בקול חנוק מדמעות .
" אין זמן , " הוא לחש .
הוא הרים את ראשו מהקרקע –  כל גופו רעד מהמאמץ –  ולחש באוזני , " תמצא את הציפור .
בלולאה .
בעבר השני של הקבר של הזקן .
3 בספטמבר 1940 . "
הנהנתי , אבל הוא ראה שאני לא מבין .
בשארית כוחותיו הוא הוסיף , " אֶמֶרסוֹן ...
המכתב .
תספר להם מה קרה , יקוב . "
ראשו צנח לאחור בתשישות .
הוא הלך ודעך .
אמרתי לו שאני אוהב אותו .
נדמה היה שהוא מתפוגג , מבטו נדד ממני אל השמים שהיו עכשיו זרועי כוכבים .
כעבור רגע פרץ ריקי מבין השיחים .
הוא ראה את האיש הזקן השוכב תשוש בזרועותי ונסוג צעד אחד לאחור .
" אוי לא .
אוי אלוהים .
אוי אלוהים , " הוא אמר ושפשף את פניו , ובעוד הוא מקשקש משהו על בדיקת דופק וטלפון למשטרה ואולי ראית משהו ביער , השתלטה עלי תחושה מוזרה להפליא .
הרפיתי מגופו של סבא וקמתי על רגלי .
כל עצב בגופי עקצץ מאינסטינקט שלא ידעתי שקיים בי .
באמת היה משהו ביער –  הרגשתי בו .
הירח לא האיר , ובשיחים לא הייתה שום תנועה מלבד התנועות שלנו , ולמרות זאת ידעתי איכשהו מתי בדיוק להגביה את הפנס ולאן בדיוק לכוון אותו , ולרגע אחד ראיתי באלומת האור הצרה פנים שנראו כאילו יצאו היישר מהסיוטים שהיו לי בילדותי .
היצור החזיר לי מבט ועיניו צפו בנוזל כהה .
עורו המקומט והשחור כפחם היה תלוי בקפלים רופסים וצפודים על גופו הכפוף , ומפיו הפעור בעווית נלעגת התפתלו לשונות רבות דמויות צלופח .
צעקתי משהו והוא הסתובב ונעלם , ורשרוש השיחים משך את תשומת לבו של ריקי .
הוא הגביה את האקדח וירה ארבע פעמים ואמר , " מה זה היה ?
מה זה היה בדיוק ? "
אבל הוא לא ראה אותו , ואני , שעמדתי קפוא במקומי כשאור הפנס הגווע מהבהב על עצי היער הריק , לא הצלחתי להוציא הגה מפי .
אחר כך התעלפתי , כנראה , כי שמעתי את ריקי אומר , ג'ייקוב , ג'ייק , היי , פיגורי , אתהבסדראומה , ויותר מזה אני לא זוכר כלום .


טוני דוּראן היה הרפתקן ומהמר מקצועי , וכשנתקל באחיות בֶּלָדוֹנָה זיהה הזדמנות לקחת את כל הקופה .
המֶנאז'-א-טְרוּאָה הזה זעזע את העיירה ועמד במשך חודשים במוקד תשומת הלב הכללית .
שוב ושוב הופיע עם אחת מהן בחדר האוכל של מלון פְּלאסָה , אבל איש לא יכול לדעת מי מהן איתו כי התאומות היו זהות עד כדי כך שאפילו כתב היד שלהן היה זהה .
טוני לא הופיע כמעט מעולם עם שתיהן יחד , את זה שמר למצבים אינטימיים , ומה שהכי הרשים את כולם הייתה המחשבה שהתאומות שוכבות יחד .
לאו דווקא העובדה שהן חולקות ביניהן את הגבר , אלא שהן חולקות זו את זו .
עד מהרה התחלפו המלמולים בסיפורים ובהשערות , ואיש כבר לא דיבר על שום דבר אחר –  בבתים או בקלוּב סוֹסיאל או במזנון של האחים מָדַריאגה הפרטים זרמו כל הזמן , כאילו מדובר בתחזית מזג האוויר .
בעיירה הזאת , כמו בכל העיירות בנפת בואנוס איירס , קרו יותר דברים חדשים ביום אחד מאשר בשבוע שלם בכל עיר גדולה , והפער בין החדשות האזוריות לחדשות הכלל-ארציות היה תהומי כל-כך שהתושבים יכלו להשלות את עצמם שחייהם מעניינים .
דוראן בא להעשיר את המיתולוגיה הזאת ודמותו נסקה לגבהים אגדתיים זמן רב לפני שעת מותו .
אפשר היה לשרטט תרשים המציג את כל תנועותיו של טוני בעיירה , שיטוטיו המנומנמים על המדרכות הגבוהות , טיוליו אל אזור המפעל הנטוש והשדות השוממים .
די מהר הוא תפס את הסדר וההיררכיות במקום .
הבתים ואזורי המגורים התחלקו באופן ברור לשכבות חברתיות , כאילו איזה קרטוגרף סנוב תיכנן את השטח :
התושבים החשובים במעלה הגבעות ; אחר-כך , ברצועה של שמונה בלוקים בערך , מה שנקרא המרכז ההיסטורי ובו הכיכר , בית העירייה , הכנסייה , וגם הרחוב הראשי ובו החנויות והבתים בני שתי הקומות ; ולבסוף , מעבר למסילת הברזל , השכונות התחתיות שם חיה ומתה המחצית הכהה יותר של האוכלוסייה .
הפופולריות של טוני והקנאה שעורר בקרב הגברים עשויות היו להוביל אותו רחוק , אבל הגורל הכניע אותו , אותו גורל שהביא אותו לכאן מלכתחילה .
היה מדהים לראות מוּלאטי הדוּר כל-כך בעיירה הזאת של צאצאי באסקים ושל גאוצ'וס שמוצאם בפיימונטה שבאיטליה , גבר שדיבר במבטא קריבי אך נראה כאילו בא מנפת קוֹרייֶנטֶס או מפרגוואי , זר מסתורי שהלך לאיבוד במקום אבוד בפאמפס .
" הוא תמיד היה מרוצה , " אמר מדריאגה והביט במראה בגבר שהסתובב עצבני ליד דלפק המשקאות של המזנון ושוט בידו .
" ואתה , קומיסאריו , תשתה איזה ג'ין קטן ? "
" גְראפָּה , אם כבר , אבל אני לא שותה כשאני בתפקיד , " השיב קומיסאריו קרוֹצֶ'ה .
קרוצ'ה , גבר גבוה שגילו לא מוגדר ופניו סמוקות , בעל שפם אפור ושיער אפור , לעס סיגר אוואנטי בארשת מהורהרת , צעד כה וכה והצליף ברגלי הכיסאות בשוט שלו , כאילו הוא מבהיל את מחשבותיו שלו , המזדחלות על הרצפה .
" איך יכול להיות שאף אחד לא ראה את דוּראן ביום ההוא , " אמר , והנוכחים הביטו בו דוממים ואשמים .
אחר-כך אמר שהוא יודע שכולם יודעים אבל אף אחד לא מדבר , והם מסתובבים להם וממציאים כל מיני שטויות סתם כי בא להם לחפור בזה בלי סוף , לחפש חתול עם חמש רגליים .
" מאיפה בא הביטוי הזה , " אמר והרהר בו לרגע , מסוקרן , תועה בין פיתולי מחשבותיו שנדלקו וכבו כמו גחליליות בלילה .
הוא חייך והתחיל להסתובב שוב במזנון .
" בדיוק כמו טוני , " אמר , ונזכר שוב בסיפורו .
" ינקי שלא נראה ינקי ובכל זאת היה ינקי . "
טוני דוראן נולד בסן חואן דה פורטו ריקו והוריו עברו לטְרֶנְטוֹן כשהיה בן חמש ולכן גדל כצפון-אמריקאי מניו ג'רזי .
מימיו באי זכר רק את סבא שלו , שגידל תרנגולי קרב והיה לוקח אותו לקרבות בימי ראשון , ואת הגברים שכיסו את המכנסיים בניירות עיתון כדי שדמם השותת של התרנגולים לא יכתים את בגדיהם .
כשבא לכאן ונתקל בקרבות המחתרתיים בפּילָה וראה את הפועלים בנעלי בד ואת התרנגולים הננסיים מתרברבים בזירה , התחיל לצחוק ואמר שלא כך נוהגים בארצו .
אבל לבסוף התלהב מגבורתו האובדנית של תרנגול מנומר אחד , שהשתמש בדורבנותיו כמו מתאגרף שמאלי במשקל נוצה שמשתמש בידיו כדי לחמוק במהלומות מהלפיתות –  מהיר , קטלני , חסר רחמים , מבקש רק את מותו של היריב , את חורבנו , את סופו –  וכשראה אותו דוראן התחיל להמר ולהתלהב מהקרב , כאילו הוא כבר אחד משלנו ( וואן אוֹף אָס , אם לומר זאת במילים של טוני ) .
" אבל הוא לא היה אחד משלנו , הוא היה שונה .
אבל לא בגלל זה הרגו אותו , אלא משום שהיה דומה למה שאנחנו חשבנו שהוא צריך להיות , " אמר הקומיסאריו , חידתי כתמיד , וכמו תמיד קצת מרחף .
" הוא היה סימפטי , " הוסיף והשקיף על השדה .
" אני אהבתי אותו , " אמר הקומיסאריו ונתקע שם ליד החלון , שקוע במחשבותיו , וגבו שעון על הסורגים .
בשעות אחר הצהריים , בבר של מלון פלאסָה , נהג דוראן לספר שברי זיכרונות מילדותו בטרנטון :
תחנת הדלק של המשפחה ליד כביש מספר אחת , אביו שנאלץ לקום עם שחר לתדלק כשצפרה לו איזו מכונית שסטתה מהכביש וקולות צחוק ומוזיקת ג'ז נשמעו מהרדיו .
וטוני היה נצמד לחלון , רדום למחצה , רואה את המכוניות המהירות , היקרות כל-כך , את הבלונדיניות העליזות במושב האחורי עטופות במעילי הפרווה שלהן –  התגלות מוארת באמצע הלילה , שבזיכרונו נמהלה בקטעים של סרט שחור-לבן .
המראות היו סודיים ופרטיים ולא היו שייכים לאיש .
הוא לא זכר אפילו אם הזיכרונות האלה בכלל שלו , וגם לקרוצ'ה קרה לפעמים אותו דבר .
" אני מכאן , " אמר פתאום הקומיסאריו , כאילו התעורר , " ואני יודע יפה מאוד איך נראים חתולים , ואף פעם לא ראיתי חתול עם חמש רגליים .
אבל אני יכול לתאר לעצמי בדיוק את החיים של הבחור הזה .
הוא נראה כאילו בא ממקום אחר , " אמר קרוצ'ה בשלווה , " אבל אין מקום אחר . "
הוא הביט בעוזר שלו , המפקח הצעיר סלדיאס , שהלך אחריו לכל מקום ואישר תמיד את מסקנותיו .
" אין מקום אחר , כולנו באותו סל . "
כיוון שהיה אלגנטי ושאפתן והפליא לרקוד את מחול הפְּלֶנָה בסלונים הדומיניקניים של הארלם ההיספנית במנהטן , דוראן הצטרף כרקדן מוביל ל'פֶּלוּסָה דנסינג' , בר-ריקודים בצד המזרחי של רחוב 122 . זה היה באמצע שנות השישים , כשרק מלאו לו עשרים .
הוא התקדם במהירות כי היה מהיר , כי היה משעשע , כי היה תמיד מוכן ומזומן ונאמן .
כעבור זמן קצר התחיל לעבוד בבתי הקזינו של לונג איילנד ואטלנטיק סיטי .
כולם בעיירה זכרו עד כמה הפליאו אותם הסיפורים שסיפר חרש , כממתיק סוד , על חייו בבר של פלאזה הוטל , כשהוא שותה ג'ין-אנד-טוניק ואוכל בוטנים .
איש לא היה בטוח אם הסיפורים נכונים , אבל הפרט הזה לא העלה ולא הוריד , והם הקשיבו לו אסירי תודה על שחשף את ליבו בפני אנשים פרובינציאלים שחיים באותו מקום שבו נולדו ושבו נולדו הוריהם וסביהם , שמכירים את אורח החיים של טיפוסים כמו דוראן רק ממה שראו בסדרה המשטרתית עם טֶלי סָבאלַס ששידרו בטלוויזיה בשבתות בערב .
הוא לא הבין למה הם רוצים לשמוע את סיפור חייו , שזהה , כך נהג לומר , לסיפור של כל אחד אחר .
" בסופו של דבר אין כל-כך הרבה הבדלים , " נהג לומר דוראן , " רק האויבים שונים . "
אחרי איזה זמן בקזינו הרחיב דוראן את אופקיו בכיבושי נשים .
הוא פיתח חוש שישי , שבזכותו ידע לאמוד את הונן של הגבירות ולהבחין בינן לבין ההרפתקניות שבאו לשם לתפוס איזה בחור עם כסף .
פרטים קטנים משכו את תשומת ליבו :
מידה של זהירות בהימורים , המבט המפוזר במתכוון , רישול מסוים בלבוש ובשפה שמייד התקשרו אצלו לשפע .
כמה שיותר כסף , ככה הן יותר שתקניות –  זאת הייתה מסקנתו .
היו לו הסגנון והמיומנות הנחוצים כדי לפתות אותן .
תמיד סתר את דבריהן והקניט אותן , אבל בה בעת נהג בהן באבירות קולוניאלית שלמד מאבותיו הספרדים .
עד שערב אחד באטלנטיק סיטי , בתחילת דצמבר 1971 , הכיר את התאומות הארגנטינאיות .
האחיות בֶּלָדוֹנָה היו בנות ונכדות של מייסדי העיירה , מהגרים שצברו את הונם בתום המלחמה נגד האינדיאנים , בעלי אדמות באזור קָרוּאֶה .
סבא שלהן , קולונל בּרוּנוֹ בלדונה , הגיע יחד עם הרכבת וקנה את האדמות שכעת נוהלו על ידי חברה צפון-אמריקאית , ואבא שלהן , המהנדס קָזֶ'טָאנוֹ בלדונה , חי בפרישות בבית המידות של המשפחה וסבל ממחלה משונה שמנעה ממנו לצאת אך לא מנעה ממנו לשלוט בפוליטיקה של העיירה ושל המפלגה .
הוא היה גבר אומלל שרחש אהבה רק לשתי בנותיו ממין נקבה ( עדה וסופיה ) , ונקלע לסכסוך קשה עם שני בניו ממין זכר ( לוּסִיוֹ ולוּקָה ) , שאותם מחק מחייו כאילו לא נולדו מעולם .
ההבדל בין המינים הוא המפתח לכל הטרגדיות , חשב בלדונה הזקן כל פעם שהשתכר .
הנשים והגברים הם מינים שונים , כמו חתולים ונשרים , איזה מין רעיון זה להכריח אותם לחיות יחד ?
הבחורים רוצים להרוג אותך ולהרוג זה את זה , והנשים רוצות להיכנס למיטה שלך , ואם אי אפשר , להיכנס יחד בשעת הסייסטה לאיזו מיטה שלא תהיה –  כך הזה במעורפל בלדונה הזקן .
הוא התחתן פעמיים .
את התאומות ילדה לו אשתו השנייה , מטילדה איבַּרְגוּרֶן , איזה מיוחסת מוֶנאדוֹ טוּאֶרְטוֹ , משוגעת על כל הראש , ואת הבנים ילדה אירית ג'ינג'ית ירוקת עיניים שלא סבלה את החיים בכפר וברחה קודם כל לרוֹסריוֹ ואחר-כך לדבלין .
למרבה הפלא , הבנים ירשו את האופי המטורף של אמם החורגת ואילו הבנות דמו לאירלנדית , ג'ינג'יות עליזות שהפיצו אור באשר הלכו .
גורלות מצטלבים , קרא לזה קרוצ'ה , הילדים יורשים טרגדיות מצטלבות של ההורים .
וסַלדיאס הרשם תיעד בקפידה את הערות הקומיסאריו , בניסיון ללמוד את ההרגלים והנוהגים במקום שירותו החדש .
סלדיאס הועבר לעיירה רק לאחרונה , לבקשת התביעה שרצתה לפקח על הקומיסאריו המרדן , והוא העריץ את קרוצ'ה כאילו הוא הסמוי החשוב בתולדות ארגנטינה והתייחס בכובד ראש לכל מה שאמר לו הקומיסאריו , שלפעמים , בצחוק , קרא לו פשוט ווטסון .
בכל אופן , הסיפורים על עדה וסופיה מצד אחד ועל לוסיו ולוקה מן הצד האחר היו מנותקים זה מזה שנים , כאילו השתייכו לשבטים שונים , והם התחברו רק כשהתגלתה גופתו של טוני דוראן .
הייתה שם איזו עיסקה מפוקפקת , נראה שבלדונה הזקן היה קשור איכשהו להעברת כספים כלשהם .
הזקן נסע מדי חודש לקֶקֶן לפקח על משלוחי הדגנים שייצא , שתמורתם קיבל מהמדינה תשלום בדולרים , כדי לשמור כביכול על יציבות המחירים .
את הקוד המוסרי שלו הנחיל גם לבנותיו , הוא הניח להן לעשות מה שרצו וגידל אותן כאילו היו בניו הזכרים היחידים .
כבר בילדותן היו האחיות בלדונה מרדניות ונועזות , ונהגו להתחרות ביניהן בלי הרף , בעיקשות ובשמחה , לא כדי להתבדל זו מזו אלא כדי לחדד את הסימטריה ולדעת עד כמה הן זהות באמת .
הן היו יוצאות לציד ויסקאצ'ות על גב סוס בלילות , בחורף , בשדות המכוסים כפור ; היו נכנסות למרבצי הסרטנים על גדת הנהר , רוחצות בעירום באגם הפראי שעל שמו נקראה העיירה וצדות ברווזים ברובה הדו-קני שקנה להן אביהן כשמלאו להן שלוש-עשרה .
הן היו , כמו שאומרים , מפותחות מכפי גילן , ולכן איש לא התפלא כאשר בן יום כמעט חדלו לצוד ולרכוב על סוס ולשחק כדורגל עם הפועלים והפכו לשתי עלמות מהחברה הטובה שהזמינו בגדים זהים בחנות אנגלית בבירה .
בבוא העת יצאו ללמוד אגרונומיה בלָה פְּלָטָה , על-פי משאלתו של אביהן , שרצה למסור להן בקרוב את ניהול אדמותיו .
אמרו שהן תמיד ביחד , שהן עוברות את המבחנים בקלות כי הן מכירות את האדמה טוב יותר מהמורים שלהן , שהן מחליפות ביניהן חברים וכותבות מכתבים לאמא שלהן כדי להמליץ לה על ספרים ולבקש ממנה כסף .
באותם ימים אירעה התאונה שהותירה את האב משותק למחצה , והן עזבו את הלימודים וחזרו לגור בעיירה .
הסיפורים על מה שקרה לזקן היו מגוונים :
שהסוס העיף אותו כשנחיל ארבה שבא מצפון הפתיע אותו , והוא נשאר מוטל כל הלילה בלב השדה , כשרגליהם דמויות המסורים של החרקים על פניו וידיו ; שהוא חטף התקף כשהזדיין עם איזו פרגוואית בבית-הזונות בביסְקָה , ושהבחורה הצילה את חייו כי כמעט בלי לשים לב המשיכה להנשים אותו מפה אל פה ; או לחלופין , כך סיפרו , שערב אחד גילה שמישהו קרוב אליו מאוד –  הוא לא רצה לחשוב שזה אחד מבניו הזכרים - מרעיל אותו במינון נמוך של נוזל להשמדת קרציות מעורבב בוויסקי שנהג לשתות עם רדת הערב במרפסת ביתו השופעת פרחים .
עד ששמו לב לרעל הוא כנראה כבר עשה חלק מהעבודה , וכעבור זמן קצר בלדונה לא היה מסוגל עוד ללכת .
דבר אחד ברור :
תוך זמן קצר הפסיקו לראות אותם בעיירה ( את האחיות ואת האב ) , אותו כי הוא נכנס לבית ובקושי יצא ממנו , ואותן כי לאחר ששמרו עליו כמה חודשים השתעממו מההסתגרות בבית והחליטו לצאת למסע בחוץ לארץ .
בניגוד לכל חברותיהן , הן לא נסעו לאירופה אלא לצפון-אמריקה .
זמן-מה שהו בקליפורניה ואחר-כך חצו את היבשת ברכבת במסע שארך כמה שבועות עם עצירות ממושכות בערים שבדרך , עד שבתחילת החורף הצפוני הגיעו למזרח .
את המסע הקדישו בעיקר למשחק בבתי הקזינו של המלונות הגדולים ולחיי הוללות , משחקות אותה יורשות דרום-אמריקאיות שמחפשות הרפתקאות בארץ הנובורישים תאבי הגדוּלה של העולם .
אלה היו הידיעות שהגיעו לעיירה בעניין האחיות בלדונה .
החדשות הגיעו ברכבת הדואר של הלילה , שהשאירה את המכתבים בשקי יוטה גדולים שהושלכו על רציף התחנה , וסוֹסָה , הממונה על הדואר , הוא זה ששיחזר את מסלולן של הבחורות לפי החותמות על המעטפות שהופנו לאביהן .
לכך נוספו הדיווחים המפורטים של הסוכנים הנוסעים והסוחרים שהצטרפו ליושבי הבר במלון , וסיפרו על השמועות שהתהלכו על התאומות בקרב חברותיהן לספסל הלימודים בלה פלטה , שבאוזניהן התרברבו לכאורה ממרחקים , בטלפון , בכיבושים ובגילויים שלהן בצפון-אמריקה .
עד שבשלהי 1971 הגיעו האחיות לאזור ניו יורק , וכעבור זמן קצר , בקזינו באטלנטיק סיטי , הכירו את הצעיר החביב ונעים ההליכות שמוצאו לא ברור , שדיבר ספרדית שנשמעה כמו סדרת טלוויזיה מדובבת .
תחילה התרועע טוני דוראן עם שתיהן במחשבה שהן בחורה אחת ויחידה .
זו הייתה דרכן של האחיות להשתעשע מאז ומתמיד .
כאילו יש לך כפילה שעושה בשבילך את המטלות הלא נעימות ( וגם את הנעימות ) .
הן חילקו ביניהן את כל הדברים בחיים , ובפועל , כך אמרו בעיירה , עשתה כל אחת חצי מהלימודים , חצי מלימודי הדת ואפילו חצי מהחניכה המינית שלהן .
תמיד הגרילו מי משתיהן תעשה מה שצריך לעשות .
זו את או אחותך ?
הייתה השאלה התכופה ביותר בעיירה בכל פעם שאחת מהן הופיעה בנשף או במסעדה של הקלוב סוֹסיאל .
אִמן , דוֹניה מטילדה , נדרשה לאשר לעיתים קרובות מי מהן סופיה ומי עדה .
או להיפך .
כי אמן הייתה היחידה שהצליחה להבחין ביניהן .
לפי צורת הנשימה , אמרה .
חיבתן העזה של התאומות להימורים הייתה הדבר הראשון שמשך את דוראן .
האחיות היו רגילות להמר זו נגד זו והוא היה חלק מהמשחק הזה .
מרגע זה הקדיש את כל מאמציו לפתות אותן –  ואולי התאמצו הן לפתות אותו –  והם הסתובב תמיד יחד , הלכו לרקוד , לאכול ארוחת ערב , לשמוע מוזיקה , עד שאחת מהשתיים התעקשה להישאר עוד קצת לשתות משהו בבר של הקזינו והאחרת התנצלה והלכה לישון .
הוא נשאר אז עם סופיה , או עם זו שאמרה לו שהיא סופיה , והעניינים התקדמו יפה מאוד במשך כמה ימים .
אבל לילה אחד , כשהיה במיטה עם סופיה , נכנסה עדה והתחילה להתפשט .
וכך התחיל השבוע הסוער שהעבירו במוטלים הסמוכים לחוף לונג איילנד , בחורף הקפוא , שלושתם יחד שכבו ונסעו ובילו בברים ובבתי הקזינו הקטנים שהיו ריקים כמעט מאדם כי העונה כבר נגמרה .
המשחק בשלושה קשה ואכזרי , והכי קשה לשאת את הציניות :
האבדון והרוע מוסיפים אמנם שמחה לחיים , אך בהדרגה נוצרים עימותים .
האחיות קשרו יחד נגדו וגרמו לו לדבר יתר על המידה , והוא מצידו קָשר קֶשר עם כל אחת מהנשים נגד האחרת .
החלשה או הרגישה בין השתיים הייתה סופיה , והיא הראשונה שנסוגה .
לילה אחד עזבה את המלון וחזרה לבואנוס איירס .
דוראן המשיך את המסע עם עדה והם עברו באותם מלונות ובאותם בתי קזינו שכבר ביקרו בהם , עד שערב אחד החליטו שהם חוזרים לארגנטינה .
דוראן שלח אותה ראשונה וכעבור זמן קצר בא בעקבותיה .
" אבל האם בא בגללן ?
אני לא חושב .
והוא גם לא בא בגלל הכסף של המשפחה , " אמר הקומיסאריו .
הוא עצר ולקח לעצמו סיגָרילו ונשען על הדלפק , ומדריאגה שטף בינתיים את הכוסות .
" הוא בא כי תמיד היה חסר מנוחה , כי לא היה מסוגל לשבת בשקט , כי חיפש מקום שבו לא יתייחסו אליו בתור אזרח סוג ב' .
בשביל זה הוא בא , ועכשיו הוא מת .
בזמנים שלי המצב היה שונה . "
הוא הביט בכולם ואיש לא אמר דבר .
" זה בדיוק מה שהיה חסר , ינקי מזויף , חצי לטיני , חצי מולאטי , כדי לסבך את החיים לקומיסאריו כפרי מסכן כמוני . "
קרוצ'ה נולד וגדל בסביבה , הצטרף למשטרה בתקופת הנשיאות הראשונה של פֶּרון ומאז כיהן בתפקיד –  למעט תקופת הביניים אחרי המהפכה של גנרל ואז'ה ב-1956 . בימים שלפני ההפיכה המריד קרוצ'ה את תחנות המשטרה באזור , אבל כאשר נודע לו שהמרד נכשל הוא הסתובב בשדות כמו מת , דיבר עם עצמו ולא ישן , ועד שמצאו אותו כבר היה לאדם אחר .
השׂיבה זרקה בשׂערו של הקומיסאריו בן לילה אחרי שנודע לו שאנשי הצבא הוציאו להורג את הפועלים שהתקוממו בדרישה להחזיר את פרון .
בשׂערו האפור , בראש מסובב לגמרי , הסתגר בביתו ולא יצא ממנו חודשים .
בפעם ההיא איבד את התפקיד , אבל החזירו אותו בימי הנשיאות של פְרוֹנְדיסי ב-1958 ומאז נשאר בו , למרות כל התהפוכות הפוליטיות .
בלדונה הזקן תמך בו והגן עליו תמיד , כך אמרו , למרות המרחק ביניהם .
" הם רוצים לתפוס אותי בשקר , " אמר קרוצ'ה וחייך , " והם שׂמים עלי עין .
אבל לא ילך להם , כי אני לא אתן להם מספיק זמן . "
הוא היה גבר אגדי , אהוב מאוד על כולם , מין יועץ כללי .
בעיירה חשבו שקומיסאריו קרוצ'ה קצת שרוט , הוא התגלגל באופן לא צפוי ממקום למקום , שוטט בטרנטה שלו בין השדות והחוות , עצר את גנבי הסוסים ואת הבטלנים , את בני הטובים שחזרו שיכורים מיין זול ועורר לעיתים , בגלל סגנונו , שערוריות ושמועות , אבל התוצאות שהשיג היו מרשימות עד כדי כך שבסוף כולם הגיעו למסקנה שכך צריך לפעול קומיסאריו כפרי .
הייתה לו אינטואיציה כל-כך יוצאת דופן , שנדמה כאילו ניחן ביכולת נבואית .
" קצת מסובב , " אמרו כולם .
מסובב אולי , אבל לא כמו המשוגע קָלֶסיטָה , שהסתובב אנה ואנה בעיירה , לבוש תמיד בלבן , ודיבר עם עצמו בשפה חסרת פשר ; לא , מסובב במובן מסוים , כמו מי ששומע מוזיקה ולא מסוגל לנגן אותה בפסנתר ; אדם לא צפוי , ששגה קצת בהזיות ולא התנהל לפי שום כלל אבל תמיד צדק והיה חסר פניות .
הוא צדק לעיתים קרובות כי ראה , כך נדמה , דברים ששאר בני תמותה לא יכלו לראות .
כך למשל , האשים גבר באונס בחורה כי ראה אותו יוצא פעמיים מהקולנוע שם הקרינו את הסרט ' אלוהים יברך אותך' .
והגבר אכן אנס , גם אם הפרט שגרם לקרוצ'ה להפליל אותו נראה משולל כל היגיון .
פעם אחרת חשף גנב סוסים כי ראה אותו עולה עם שחר לרכבת לבּוֹליבָר .
ואם הוא נוסע לבוליבר , זה כי הוא רוצה למכור את הבהמות , אמר .
וכך היה .
לעיתים הזעיקו אותו לכפרים השכנים לפענח פשע בלתי אפשרי , כאילו הוא מין מרפא פשעים .
הוא היה נוסע בטרנטה שלו , שומע גירסאות ועדויות וחוזר עם תיק פתור .
" זה הכומר , " אמר פעם במקרה של הצתת חווֹת בדֶל ואזֶ'ה .
נזיר פרנסיסקני פירומָן .
הלכו לכנסייה ושם , בחצר הפנימית , בארגז , מצאו את הפתילים ומיכל נפט .
כל חייו התמסר לעבודתו , ואחרי סיפור אהבה משונה עם אשה נשואה נשאר לבדו אף-על-פי שכולם חשבו שיש לו יחסים מזדמנים עם רוסה , אלמנתו של אֶסְטֶבֶס , שניהלה את ארכיון העיירה .
הוא חי בגפו בבקתה גדולה בפאתי היישוב מאחורי תחנת הרכבת , שבה שכנה גם תחנת המשטרה .
החקירות של קרוצ'ה נודעו בכל הנפה , והעוזר שלו , הרשם סלדיאס , שהתעמק בקרימינולוגיה , נשבה גם הוא בקסמו של הקומיסאריו .
" בקיצור , אף אחד לא מבין מה בדיוק טוני בא לעשות בעיירה הזאת , "
אמר קרוצ'ה והביט בסלדיאס .
העוזר שלף פנקס שחור ובדק את רשימותיו .
" דוראן הגיע לכאן בינואר , בחמישה בינואר , " אמר סלדיאס .
" לפני שלושה חודשים וארבעה ימים בדיוק . "

האי היווני נָקְסוֹס הוא האי הגדול ביותר בקבוצת האיים הקיקלאדיים אשר בים האגאי .
במרכז האי מטפס רכס הרי הזָאס לגובה אלף מטרים , ובשדות ריחניים רועות להן עִזים וכבשים וצומחים גפנים וירקות .
עוד בשנות השמונים השתרע בנָקְסוֹס חוף־ים אגדי , ליד אָגִיָה אַנָה , קילומטרים של דיונות חול , שבהן רק קומץ תיירים קלעו לעצמם בקתות במבוק ובילו בעצלתיים את זמנם בנמנום בצל .
בקיץ 1985 שכבו תחת מדף סלע שני בחורים בני עשרים .
שמו של האחד היה יוּרגן והוא בא מדיסלדורף .
האחר הייתי אני .
הכרנו על החוף כמה ימים קודם לכן ודנו בספר שנטלתי מספרייתו של אבי ולקחתי עמי לחופשה , ספר שעטיפתו הרכה התבלתה בינתיים עד מאוד ודהתה בשמש , עם מקדש יווני על העטיפה ושני גברים במלבושים יווניים .
אפלטון :
דיאלוגים סוקרטיים .
האווירה שבה שוחחנו בלהט על מחשבותינו הדלות נצרבה בי כמו השמש בעור .
בערב , על גבינה , יין ואבטיחים , פרשנו מהאחרים והמשכנו לדון ברעיונותינו .
במיוחד העסיק אותנו נאום ההגנה שאותו , לפי אפלטון , נשא סוקרטס כאשר דנו אותו למוות באשמת השחתת הנוער .
הנאום הזה סילק ממני לזמן־מה את הפחד מפני המוות , שהיה סוגיה שהטרידה אותי ביותר .
יוּרגן היה פחות משוכנע .
פניו של יוּרגן נמחו מזיכרוני .
לא פגשתי אותו מאז , ואם אתקל בו היום ברחוב בוודאי לא אזהה אותו .
והחוף של אָגִיָה אַנָה , שאליו לא חזרתי עוד , נהפך כיום , לפי מקורות מהימנים , לגן־עדן לתיירים , עם בתי מלון , גדרות , שמשיות וכיסאות נוח בתשלום .
בראשי , לעומת זאת , נותרו קטעים שלמים מהאפולוגיה של סוקרטס והם ודאי ילוו אותי עד לבית האבות .
מעניין אם גם אז יהא בכוחם להרגיעני .
את העניין העז בפילוסופיה לא איבדתי .
הוא ממשיך להתקיים בי מאז ימי אָגִיָה אַנָה .
בשובי מנָקְסוֹס מילאתי בתחילה את חובתי ועשיתי שירות אזרחי מדכדך .
זאת היתה בדיוק תקופה מאוד מוסרית , היוזמה הדו־כיוונית של נאטו ותנועת השלום הסעירו את הרוחות , ועל כך נוספו אפיזודות הרפתקניות נוסח הסימולציות האמריקניות של מלחמה גרעינית מוגבלת באירופה , שכיום בקושי ניתן להעלותן על הדעת בלי מנוד ראש .
השירות האזרחי שעשיתי בקהילה האוונגלית לא עורר אותי כמובן למחשבות נועזות .
מאז ראיתי את הכנסייה האוונגלית מבפנים , יש לי חיבה לקתוליות .
מה שנותר בי היה החיפוש אחר החיים הנכונים ואחר תשובות משכנעות על השאלות הגדולות של החיים .
החלטתי ללמוד פילוסופיה .
ואולם הלימודים בקֶלְן החלו באכזבה .
עד אז דמיינתי לי פילוסופים בתור אנשים בעלי אישיות מלהיבה , שחייהם מסעירים ועקביים לא פחות ממחשבותיהם .
אנשים מרתקים כמו תֵיאודור ו' אַדורנו , אֶרְנסט בְּלוך או ז'אן־פול סארטר .
אך הדימוי של מחשבה נועזת המאוחדת עם חיים נועזים התפוגג באחת למראה מורי לעתיד :
אדונים מבוגרים ומשעממים בחליפות זולות בחום או בכחול .
נזכרתי בסופר רוברט מוזיל , שתהה על כך שהמהנדסים המודרניים והמתקדמים של ימי הקיסר , אשר כבשו עולמות חדשים ביבשה , בים ובאוויר , עטו בה־בעת שפמים מחודדים , חזיות־מקטורן ושעוני כיס מיושנים .
נדמה היה לי שגם הפילוסופים מקֶלְן לא מיישמים בחייהם את חירותם הרוחנית הפנימית .
אך בסופו של דבר אחד מהם בכל זאת לימד אותי לחשוב .
הוא לימד אותי לשאול " למה " ולא להסתפק בתשובות מהירות .
והוא הכניס לי לראש שמהלכי המחשבה והטיעונים שלי צריכים להיות מושלמים , כך שכל צעד ייבנה באופן החמור ביותר על־גבי הצעד הקודם .
עברו עלי שנות לימוד נפלאות .
בזיכרוני הן מתמזגות לרצף אחד של קריאות מלהיבות , בישולים ספונטניים , שיחות סביב שולחן , על צלחת פסטה ויין אדום מאיכות ירודה , דיונים סוערים בחדרי סמינרים וסבבי קפה אינסופיים במנזה , שבהם הועמדו למבחן קריאותינו הפילוסופיות :
על הכרה וטעות , על החיים הנכונים , על כדורגל וכמובן על השאלה מדוע הגבר והאישה - כפי שטען הקומיקאי לוֹרִיוֹ - אינם מתאימים זה לזה .
הדבר היפה בפילוסופיה הוא שהיא אינה מקצוע שאפשר אי־פעם ללמוד עד הסוף .
ליתר דיוק , היא אפילו לא מקצוע .
הצעד המתבקש היה לפיכך להישאר באוניברסיטה .
ואולם החיים שניהלו הפרופסורים שלי נראו לי , כאמור , נטולי קסם באורח מחריד .
עוד דבר שהטריד אותי היה חוסר השפעתה של הפילוסופיה האקדמית .
את המאמרים והספרים שלך קראו רק עמיתיך , וגם זה לרוב רק כדי למצוא את ההבדלים בינך וביניהם .
גם הדיונים והכנסים שבהם השתתפתי בתור דוקטורנט ניפצו ללא הרף את אשליותי ביחס לרצונם של המשתתפים להגיע להבנה .
אבל השאלות והספרים המשיכו ללוות אותי כל חיי .
לפני שנה שמתי לב שיש רק מספר קטן מאוד של מבואות משביעי רצון לפילוסופיה .
קיימים כמובן הרבה מאוד ספרים מבדרים פחות או יותר העוסקים בחידות היגיון ובתחבולות מחשבה , אבל אני לא מתכוון אליהם .
וגם לא לספרים השימושיים והנבונים המתארים את חייהם ופועלם של פילוסופים נבחרים או מציעים מבוא לכתביהם .
חסר לי העניין השיטתי בשאלות הגדולות והמקיפות .
מה שמתיימר להיות מבוא שיטתי מציג לרוב רצף של זרמי מחשבה ותיאוריות , שהם לעתים קרובות בעלי עניין היסטורי רב מדי לטעמי או מסורבלים מדי וכתובים בצורה יבשה מדי .
הסיבה לחיבורים הבלתי מפתים הללו די ברורה :
האוניברסיטאות אינן בהכרח מקדמות סגנון מקורי .
ברוב המקרים , ההוראה האקדמית עדיין מייחסת ערך גדול יותר לשינון המדויק מאשר ליצירתיות האינטלקטואלית של הסטודנטים .
מה שמפריע במיוחד בדימויה של הפילוסופיה בתור " מקצוע " הוא הצורה המלאכותית שבה היא מתוחמת .
בעוד הפרופסורים שלי הסבירו את התודעה האנושית באמצעות תיאוריות של קאנט והֵגֶל , עמיתיהם מהפקולטה לרפואה , לא יותר משמונה מאות מטר משם , ביצעו את הניסויים המאלפים ביותר עם מטופלים ניזוקי מוח .
במרחב האוניברסיטאי , שמונה מאות מטר הם הרבה מאוד .
כי הפרופסורים חיו על שתי פלנטות שונות לגמרי ואפילו לא הכירו את שמות עמיתיהם .
כיצד מתיישבות אלו עם אלו הידיעות הפילוסופיות , הפסיכולוגיות והנוירו־ביולוגיות על התודעה ?
האם הן מבטלות זו את זו או משלימות זו את זו ?
האם יש " אני " ?
מה הן רגשות ?
מהו הזיכרון ?
השאלות המרתקות ביותר לא הופיעו כלל בתוכנית הלימוד בפילוסופיה , ועד כמה שאני יודע , מעט מאוד השתנה בקשר לזה עד היום .
הפילוסופיה היא לא מדע היסטורי .
מובן מאליו שיש חובה לשמור על המורשת , וגם בתחום חיי הרוח יש להמשיך ולבקר בבניינים הישנים ובמקרה הצורך לשפצם .
אך בתחום האקדמי , הפילוסופיה הצופה פני־ עבר עדיין שולטת במידה רבה מדי על פילוסופיית ההווה .
בהקשר זה יש לשים לב שהפילוסופיה כלל לא ניצבת בצורה משמעותית כל־כך על יסודותיו המוצקים של עברה , כפי שסבורים אנשים מסוימים .
ההיסטוריה של הפילוסופיה היא במידה רבה גם היסטוריה של אופנות וזרמים של רוח הזמן , של ידע שנשכח או שהודחק ושל אינספור התחלות חדשות , שנראו חדשות כל־כך רק בגלל ההזנחה של הרבה ממה שכבר נחשב קודם לכן .
ואולם רק לעתים נדירות החיים בונים משהו בלי ליטול את אבני הבניין ממקום אחר .
רוב הפילוסופים הקימו את מגדלי מחשבותיהם על חורבות קודמיהם , אבל לא כפי שהם טענו לעתים קרובות , על עיי החורבות של תולדות הפילוסופיה בכללותן .
ואולם לא זו בלבד שהרבה תובנות ואופני התבוננות חכמים אבדו בכל פעם מחדש , הרבה דברים זרים ומשונים גם הושבו לחיי המחשבה .
והקרע הזה שבין אינטליגנציה לאיבה מופיע גם אצל הפילוסופים עצמם .
הסקוטי דייוויד יוּם ( David Hume ) למשל , במאה השמונה־עשרה , היה מהרבה בחינות הוגה מודרני במידה שלא תיאמן .
ואולם האופן שבו ראה עמים אחרים , בעיקר את עמי אפריקה , היה שוביניסטי וגזעני .
פרידריך ניטשה , במאה התשע־עשרה , היה אחד המבקרים החריפים ביותר של הפילוסופיה , ואולם האידיאלים שהוא עצמו טיפח בנוגע לאדם היו קיטשיים , מתנשאים ואוויליים .
נוסף על כך , השפעתו של הוגה אינה בהכרח תלויה בשאלה אם התובנות שלו היו נכונות .
לניטשה , שהזכרנו לפני רגע , היתה השפעה עצומה על הפילוסופיה , אף־על־פי שרוב מה שאמר לא היה כה חדש ומקורי כמו שהוא נשמע .
בצדק גמור אפשר לומר כי זיגמוּנד פרויד היה איש חשוב , אחד ממייסדי הרעיונות הגדולים ביותר בכל הזמנים .
העובדה שהרבה פרטים בפסיכואנליזה לא היו נכונים היא עניין אחר .
וגם החשיבות הפילוסופית והפוליטית העצומה של גיאורג וילהלם פרידריך הֵגֶל עומדת בחוסר פרופורציה מדהים להבלים הממלאים את הספקולציות שלו .
אם בוחנים את ההיסטוריה של הפילוסופיה המערבית כמכלול , רואים שרוב ההתכתשויות מתנהלות לאורך מספר קטן של קווי ידיד/אויב ברורים למדי :
קווי המחלוקת שבין מטריאליסטים ובין אידיאליסטים ) או במונחים הנהוגים בשפה האנגלית :
בין אמפריציסטים ובין רציונליסטים ( .
נכון שההשקפות הללו מופיעות בכל הקומבינציות שאפשר להעלות על הדעת , ובכל פעם בלבוש חדש , אבל בעצם הן חוזרות על עצמן .
המטריאליזם , כלומר האמונה שאין שום דבר מחוץ לטבע הניתן לְהִתְנַסוּת חושית , כלומר אין שום אלוהים ולא שום אידיאלים , נכנס לראשונה לאופנה במאה השמונה־עשרה עם תנועת הנאורות הצרפתית .
בפעם השנייה אנחנו נתקלים בחזית מטריאליסטית רחבה כתגובה על הצלחת הביולוגיה ועל תורת האבולוציה של דרווין במחצית השנייה של המאה התשע־עשרה .
וכיום הוא חוגג כבר את תקופת הזוהר השלישית שלו בהקשר של גילויי מחקר המוח המודרני .
ואולם בין לבין השתרעו תקופות שבהן שרר האידיאליזם בכל גרסאותיו האפשריות .
בניגוד למטריאליזם , האידיאליזם סומך על הכרת העולם החושית רק במידה מוגבלת ומסתמך על כוחן העצמאי למדי של התבונה ושל האידיאות שלה .
כמובן , מתחת לשתי התוויות הללו של תולדות הפילוסופיה חבויים לעתים מניעים ודפוסי משמעות שונים לגמרי אצל פילוסופים שונים .
אידיאליסט כמו אפלטון ממש לא חשב אותו הדבר כמו האידיאליסט עמנואל קאנט .
ולכן כלל לא ניתן לכתוב היסטוריה " נאמנה " של הפילוסופיה :
לא בתור בניין לוגי ברצף הזמני של הפילוסופים הגדולים ולא בתור היסטוריה של הזרמים הפילוסופיים .
תמיד יהיה צורך להשמיט הרבה מהדברים שרק הם הופכים את המציאות לאמינה ושלמה .
המבוא המוגש בזה לשאלות הפילוסופיות על האדם ועל האנושות אף הוא אינו מתווה אפוא מהלך היסטורי .
אין הוא היסטוריה של הפילוסופיה .
עמנואל קאנט חילק פעם את השאלות הגדולות של האנושות כך :
" מה ביכולתי לדעת ?
מה עלי לעשות ?
לְמה אני רשאי לקוות ?
מהו האדם ? "
השאלות הללו הן קו מנחה נאה גם לחלוקה של הספר הזה , אם כי דומני שהשאלה האחרונה מוסברת בצורה טובה למדי על־ידי שלוש הראשונות , ואני סבור שאני יכול להשמיטה ללא חשש .
השאלה בדבר מה שביכולתנו לדעת על עצמנו , שהיא השאלה הקלאסית של תורת ההכרה , ממשיכה כיום להיות שאלה פילוסופית רק באופן מסויג מאוד .
במידה רבה היא בעיקר סוגיה לחקר המוח , שמסביר לנו את יסודות מנגנון ההכרה שלנו ואפשרויות ההכרה באמצעותו .
הפילוסופיה מקבלת פה יותר תפקיד של יועץ המסייע לחקר המוח להבין את עצמו טוב יותר במקרה זה או אחר .
את התמריצים שהיא בכל זאת סיפקה לשאלות היסוד הללו אני מציג דרך מבחר אישי מאוד של דמויות , השייכות כולן לדור שהוטבע בחותמו של שבר עמוק ושמילא תפקיד מכריע בהכנת המודרנה .
הפיזיקאי אֶרנְסט מאך נולד בשנת 1838 , הפילוסוף פרידריך ניטשה ב־ 1844 , חוקר המוח סנטיאגו קחאל ) ) Cajal ב־ 1852 והפסיכואנליטיקאי זיגמוּנד פרויד ב־ 1856 .
רק שש־עשרה שנים מפרידות בין ארבעת החלוצים הללו של המחשבה המודרנית , אשר השפיעו רבות על הדורות הבאים .
החלק השני של הספר עוסק בשאלה " מה עלי לעשות ? " , כלומר באתיקה ומוסר .
גם הוא מבקש בשלב הראשון להבהיר את היסודות .
מדוע בכלל יכולים בני אדם לפעול פעולה מוסרית ?
באיזו מידה הטוב או הרוע הם מטבע האדם ?
גם כאן כבר אין הפילוסופיה עומדת לבדה על הקתדרה .
לחקר המוח , לפסיכולוגיה ולחקר ההתנהגות יש בינתיים איזו מילה לומר בעניין , וטוב שכך .
ברגע שמתחילים לתאר את האדם כחיה בעלת כושר מוסרי , ובמסגרת זו גם את הגירויים המוחיים שמתגמלים את פעולתו המוסרית של האדם , אזי הדיסציפלינות של מדעי הטבע פועלות להן ברקע .
כי השאלות המעשיות הרבות שמעסיקות כיום את החברה שבה אנו חיים אכן מחכות לתשובה פילוסופית .
בין שמדובר בהפלות ובהמתת חסד , בין בהנדסה גנטית ובטיפולי הפריה ובין באתיקה של נושאי איכות הסביבה ובעלי החיים :
בכל מקום מכריעים נורמות והערכות , טיעונים המתקבלים על הדעת פחות או יותר - שטח הפעולה האידיאלי בשביל דיונים ושיקולים פילוסופיים .
החלק השלישי , " לְמה אני רשאי לקוות ? " , דן בכמה שאלות מרכזיות המעסיקות את רוב האנשים במהלך חייהם .
למשל שאלות על האושר , על החירות , על אהבה , על אלוהים ועל משמעות החיים .
שאלות שלא קל לענות עליהן , אבל מאחר שהן כה חשובות בשבילנו , כדאי מאוד לחשוב עליהן בריכוז .
התיאוריות וההשקפות אשר הספר הזה מרבה לכרוך ביד קלה למדי אלו באלו , מסווגות בחלקן בקלסרים שונים לגמרי של הפרקטיקה המדעית , על מדפים רחוקים מאוד זה מזה .
ובכל זאת אני סבור שיש טעם לקשר אותן באופן הזה , גם אם לעתים אפשר להתווכח ולהתפלפל על פרטי־הפרטים .
מלבד זאת הן מחוברות זו לזו במסע עולמי קטן לאתרי ההתרחשות .
נסיעה לְאוּלְם , שם , בחדר קטן בחווה , ייסד דקארט את הפילוסופיה המודרנית , לְקֶנִיגְסְבֶּרְג , שם חי עמנואל קאנט , לְוַנוּאָטוּ , שם , כך אומרים , חיים האנשים המאושרים ביותר בעולם , וכן הלאה .
אל חלק מהנפשות הפועלות שמוצגות בספר היתה לי הזדמנות להתוודע באופן אישי , אל חוקרי המוח אֶריק קנדל ( Kandel ) , רוברט וייט ( White ) ובנג'מין ליבט ( Libet ) וכן אל הפילוסופים ג'ון רולס ( Rawls ) ופיטר סינגר ( Singer ) .
לחלקם הקשבתי , עם האחרים התדיינתי ומכולם למדתי הרבה .
דומני כי בתוך כך הבנתי שיתרונה של תיאוריה זו או אחרת אינו ניכר בהכרח בהשוואה תיאורטית אבסטרקטית , אלא בפירות שאפשר לקצור ממנה .
לדעת לשאול שאלות היא יכולת שאסור לאבד , מפני שלמידה והנאה הן סוד החיים המוגשמים .
הלומד בלי הנאה הוא למוד סבל , הנהנה בלי ללמוד - משתטה .
אם הספר הזה יצליח לעורר ולגרות אצל הקורא את החשק לחשוב , הרי הוא השיג את מטרתו .
אין לו לאדם הצלחה גדולה יותר מלחיות חיי מודעות באמצעות הכרה עצמית מתקדמת , ובכך להיות לבמאי דחפי החיים שלו או , כפי שקיווה פרידריך ניטשה ( ביחס לעצמו - לשווא ) , להיות ל"משורר " חייו :
" סגולה נאה היא לאדם שיוכל לראות את מצבו שלו בעין אמנותית , אפילו בתוך הסבל והכאב הפוגעים בנו , בתוך חוסר הנוחות וכיוצא באלו " .
אגב משוררים .
המבוא הזה לא יהיה שלם בלי לומר עוד מילה על כותרת הספר .
מדובר באמירה של פילוסוף דגול , או ליתר דיוק של חברי , הסופר גִי הֶלמינגֶר .
פעם אהבנו ( ועודנו ) לצאת לערבי שתייה ארוכים .
לילה אחד , אחרי ששתינו יותר מדי , עורר בי מצבו דאגה - אף־על־פי שהוא בוודאי יכול לשתות יותר ממני .
בעודו נושא נאום רועם , הוא עצר פתאום מלכת באמצע הרחוב .
שאלתי אותו אם הכול בסדר .
" מי אני ?
ואם כן - כמה ? "
הוא ענה לי בגרון ניחר , תוך שהוא מסובב אלי את ראשו בפראות ועיניו קרועות לרווחה .
זה הבהיר לי שהוא עוד מסוגל להרביץ הופעה ראויה לשמה , ושהוא מרגיש טוב מספיק כדי למצוא לבדו את הדרך הביתה .
ואולם בראשי נותרה השאלה , שאלה שהיתה יכולה לשמש תמצית לפילוסופיה ולחקר המוח המודרניים בעידן הספק היסודי בקיומו של " אני " וברצף החוויה .
את מה שאני חב לגִי אני חב רק לאנשים מעטים - לא רק המשפט הזה כמובן , אלא במיוחד העובדה שדרכו פגשתי את רעייתי , שבלעדיה חיי לא היו אותם חיי אושר שנפלו בחלקי .

התאבדות
המוכר הניח את האקדח על הדלפק .
" יש תקופת המתנה של שבעה ימים . "
טומי קילף מחבילת השטרות עוד שתי מאיות , הניח אותן על הדלפק
ודחף אותן לכיוונו .
המוכר היסס , ואחר כך שלשל את השטרות
לכיסו והכניס את כלי הנשק לשקית נייר חומה .
" יש שבוע ארוך ויש שבוע קצר . "
הוא הכניס לשקית גם קופסת קליעים ואחר כך עשה חשבון .
" אתה צריך עוד תחמושת ? "
" לא , " ענה טומי .
" קופסה אחת בטח תספיק .
גשם השתין על המדרכות בדרך לדירה , הגשם הראשון שירד
על העיר זה חודשים רבים .
המים חרצו בלחייו נהרות שמנוניים ,
עם טעם קלוש של דלק ואפר .
לפחות העיר הזאת עקבית ,
הוא חשב לעצמו , אפילו הגשם פה דפוק .
הוא ברח לתוך בית קפה
מוּכר כדי להקל את הצינה .
הוא הזמין מה שתמיד הזמין ,
ופשפש בכיסיו כדי למצוא מטבעות בסכום המדויק .
" אתה מבין מה הפסיכים האלה עושים ? "
טומי עקב אחרי מבטו של הבחור שמאחורי הדלפק ,
דרך חלון הראווה , אל המדרכה שממול .
חבורת סרבנים –  סרבני גורל –  התאספה בפינה ,
וחבריה ניסו למנוע מהגשם לכבות את האש שהציתו בתוך פח זבל ;
בגלל הגשם , זלג דיו מהשלטים שהחזיקו .
אחד מהם , נער לבן ושמנמן עם ראסטות לא אמינות ,
שלף כרטיס לבן בגודל של הכרטיסיות שהתלמידים של טומי
היו מסכמים עליהם חומר לפני מבחנים , וזרק אותו לאש .
הוא פסע צעד אחורה בזרועות פרושות , והתמוגג מתרועות התמיכה
שהמפגינים המטירו עליו .
" כן , בטח , דפוק אחד , עכשיו בטוח לא יקרה לך כלום , " אמר הבחור .
הוא סיים להכין את מה שטומי הזמין והעביר לו כוס קרטון מהבילה .
" מה המטרה של החרא הזה שהם עושים ? "
טומי משך בכתפיו .
" זה משהו סמלי .
זעם נגד גסיסת האור , משהו כזה .
טבע האדם , זה הכול . "
" נראה לי יותר כמו זעם נגד למצוא עבודה , סתם היפּים טיפשים . "
הצעיר שלף סמרטוט מחגורת הסינר שלו וניגב את הטיפות
הספורות שנשפכו מהכוס של טומי על הדלפק .
" רוצה לדעת מה כתוב בכרטיס שלי ?
נשרף למוות .
חדשות רעות , נכון ?
לא שלפתי קלף מנצח , נכון ?
אבל אני ממשיך לעשן .
כי מה זה משנה עכשיו ?
בעיני , איך שנמות זה איך שנמות .
ככה זה תמיד היה , עם המכונת-מוות המזוינת
או בלי המכונת-מוות המזוינת . "
טומי לא אמר כלום , רק הריק לגרונו חצי מכמות הקפה בכוס ,
נתן לה לחרוך לו את הגרון , לא היה לו אכפת .
הגשם בחוץ נפסק , והסרבנים , שעמדו במעגל , זרקו עוד כרטיס
למזבח של הבלתי-נמנע .

הוא שלשל את המעטפה לתיבת הדואר .
בערב הקודם ,
בחדר ששכר במוטל , הוא כתב כל מה שצריך , את כל הסיפור .
הוא הסתכל איך הכתובת של מֶל –  הכתובת החדשה שלה –

נבלעת בלוע התיבה , והתפלא כמה גדול השינוי שכמה אותיות
ומספרים בסדר חדש יכולים לחולל בחיים שלך .
היא תקבל את המכתב בסוף השבוע כנראה , אבל עד אז
היא כבר תדע .
היא כבר תשמע על זה בחדשות או שמישהו
כבר יספר לה .
שמו יינשא בפי אלפי מומחים עוד לפני שעת העומס .
המון אנשים ישאלו למה , אבל רק היא תדע את התשובה .
הייתה לו תחושה שכך נכון לעשות .
הוא המתין על המדרכה שיתחלף האור ברמזור ושם לב שבצד
השני של הכביש יש בר .
תמיד יש בר במרחק הליכה מהמקומות
האלה , בלי יוצא מן הכלל , או חנות למשקאות חריפים .
הם כמו דגי נקאי , הניזונים מבִטנהּ של מכונת המוות בכל אשר תצוץ .
עכשיו הוא ראה כמה אנשים בתוך הבר , ראשיהם מורכנים ועל פניהם
ההבעה האטומה האופיינית והייחודית למצבם .
אחדים הניחו מולם את כרטיסי המוות שלהם ,
בהו בהם כאילו הם מחכים שהדיוֹ ישנה את צורתו ,
שהיקום ישהק , שהגורל יצחק ויגיד , " סתם , עבדתי עליכם . "
אחרים צחקו ופיזזו , כאילו הם חוגגים קידום בעבודה
ולא התוודעות אל קִצם .

טומי חיכה בתור , חייך אל הצעירה שמאחורי מחיצת הזכוכית
ושלשל לקופתה 11.5 דולר תמורת הכרטיס שלו .
מכונות המוות כבר היו מצויות בכל פינה –  במרפאות ,
בדוכנים בקניונים .
גם מופלאות בתכלית וגם שגרתיות לגמרי .
אך לא המכונה הזו .
המכונה הזו הייתה המכונה הראשונה .
מכונת המוות הראשונה שהומצאה , משומרת בבניין זכוכית-וכרום
שהיה ספק מוזיאון ספק פארק שעשועים .
אם הייתם הופכים את אושוויץ לפארק שעשועים .
טומי התעלם ממסכי הפלזמה העצומים שגוללו בכובד ראש
את תולדות המקדש הזה בקולו החלק והמנחם של הקריין ,
והציגו את התמונות המפורסמות ביותר בעולם .
מכונת המוות הראשונה , ומאחוריה עומדים בשורה כל ממציאיה ,
מחייכים מאוזן לאוזן בגאווה האופיינית למי שיודעים
ששינו את העולם .
הוא שמע את השמועות , כמובן ,
שהמכונה הומצאה בטעות , שהם ניסו בכלל ליצור משהו אחר
והמציאו את זה בלי להתכוון בכלל .
בכל מקרה , עכשיו הם היו עשירים כקורח , לפחות אלה שעוד חיים .
לא המבוגר שביניהם , איש עם חיוך של סבא של נורמן רוֹקוול
שהתנשק צרפתית עם קנה של רובה ציד חצי שנה
אחרי שצולמה התמונה .
טומי שאל את עצמו אם הוא טרח לקרוא קודם את כרטיס המוות שלו .
האם הידיעה היא שדחפה אותו אל מותו , או אי-הידיעה ?
האם זה משנה בכלל ?
טומי השתלב בתור שהתפתל לו עד המכונה .
זה היה יום עבודה , ולא היו הרבה אנשים .
לקח לו רק דקה ומשהו להגיע לראש התור .
מילותיה של המכונה קיבלו את פניו כפי שקיבלו
את פניו של כל מי שניגש אליה .
" נא להכניס את האצבע . "
המשפט הזה הפך לשורת המחץ
של אלפי בדיחות ומונולוגים וכותרות בשנים האחרונות ,
אבל לדעתו של טומי , אף אחד מהם לא היה מצחיק .
מה , לא יכלו להשקיע קצת מאמץ במשפט יותר מלוטש ?
לא יכלו לפנות לאיזה מחבר של רב-מכר כדי שיעבור עליו ,
ימציא משהו יותר קליט , משהו שיצחיק אותך באוטובוס בדרך הביתה ?
הוא עיווה את פרצופו כשהמחט דקרה את אצבעו ושאבה
את פנינת הדם הקטנה שבצבצה ממנה .
המכונה זמזמה , הציגה לרגע את הכתובת " תודה " , וירקה את הכרטיס .
טומי לקח אותו וזז הצדה כדי שהבחורה הג'ינג'ית שעמדה מאחוריו
תוכל לגשת למכונה .
היא הייתה צעירה , בת תשע-עשרה בערך ,
ורעדה עד כדי כך שהיה ברור שהיא עושה את זה בפעם הראשונה .
הוא לא הצליח להחליט אם לקנא בה או לא .
הוא קרא את הכרטיס , רק מילה אחת .
שבע אותיות , בלי ניסוח חליפי .
מצד אחד סופית כל כך , ומצד שני ,
במובן מסוים , כל כך משחררת .
טומי היה חופשי מהדאגה מפני תאונות דרכים או התרסקויות
מטוסים או סרטן .
אותה מילה שחרצה את גורלו גם הקנתה לו ,
במובן מסוים , חסינות מושלמת .
האם הוא בא הנה רק בגלל המילה ?
האם היה לו האומץ לעשות מה שיש לעשות אם המילה הייתה אחרת ?
הוא מרח דם על הכרטיס , השליך אותו לפח האשפה הקרוב
יחד עם ספקותיו .
הוא הכניס את היד לכיס , הרגיש את צורת האקדח ,
המוצקה והמנחמת .
הג'ינג'ית התרחקה מהמכונה , ועיניה הנעוצות בכרטיס התמלאו דמעות .
פניה החווירו , רגליה קרסו תחתיה , והיא התיישבה על הרצפה .
הוא השתופף לידה .
" פעם ראשונה ? "
היא הסתכלה עליו , אבל בהתחלה נדמה היה שהיא לא רואה אותו .
אחר כך מבטה התמקד בו והיא מחתה את הדמעות בגב ידה .
" כן .
כנראה שלא הייתי באמת מוכנה לזה . "
ידה השנייה אחזה בכרטיס בכוח שהלבין את מפרקי אצבעותיה .
טומי הצליח לקרוא חלק מהמילה " התפוצצ –"  ואֶת השאר הסתירו האצבעות .
" עוד לא פגשתי בן אדם אחד שכן היה מוכן . "
הוא שלף ממחטת נייר מהכיס שלא הכיל את האקדח והושיט לה אותה .
" אולי זו טעות . "
טומי חייך .
" אולי .
אומרים שהיא חסינה מטעויות ,
אבל מספיק שהיא תטעה פעם אחת , נכון ? "
היא השיבה לו חיוך חלוש , ואחר כך נראתה כאילו יש לה בחילה עזה .
היא טלטלה את ראשה .
" אמא שלי אמרה לי לא להיבדק .
היא אמרה שעדיף לא לדעת .
עכשיו אין חרטות , נכון ?
כאילו ...
שום דבר שאני אעשה מעכשיו לא משנה . "
הוא קם והחזיר את ידו לכיסו , לחבוק את האקדח .
הוא הושיט לה את היד השנייה , והיא אחזה בה וקמה ,
אם כי ברכיה התקשו לשאת את משקלה .
לרגע , חמוקי פניה הזכירו לו את מל , והוא הרגיש שנחישותו מתערערת .
האם יש לו הזכות ?
אבל אז חזרו עיניו למסך שמעליו , לתמונה ,
לפנים המחויכות .
האם יש לו הזכות ?
האם להם הייתה הזכות ?
הם הרגו את כל העולם .
הג'ינג'ית הצעירה הזו צריכה למות
למען הסיכוי –  הקלוש –  להשיב את העולם לחיים .
" איך קוראים לך ? "
הוא שאל .
" אליס . "
אגודלו ליטף את גב ידה .
" אליס , תעצמי את העיניים בבקשה . "
ביום אחר היא הייתה אולי חושדת במניעיו , אבל היום הוא היה המגע האנושי ,
הוא היה הניחומים , וזה הספיק לה .
היא עצמה את עיניה .
טומי שלף את האקדח מהכיס , משך את הפטיש .
הוא חשב על המילה שלו , על המילה שלה , ועל מיליארדי כרטיסים קטנים ,
אטומים ומחורבנים בכל רחבי העולם , שכל אחד נושא מילה משל עצמו .
מספיק שהיא תטעה פעם אחת , הוא אמר לעצמו .
רק פעם אחת .
הוא הרים את האקדח וכיוון אותו לאמצע מצחה .
אבל ...
בטנו התכווצה כשהאמת האיומה הלמה בו .
הוא דמיין את הפטיש נופל , את הניצוץ , את הכדור שנהדף
קדימה מעוצמת ההתפוצצות .
מעוצמת ההתפוצצות .
המכונה , המכונה המזוינת ,
תנצח ניצחון טכני , אבל ניצחון הוא ניצחון .
הוא התרחק ממנה בצעדים כושלים , והיא פקחה את עיניה , מבולבלת .
כשראתה את האקדח שבידו , עצרה את נשימתה .
הוא הסתובב במהירות לעבר ראש התור , לעבר קולה של המכונה
הפולטת עוד הצהרת אבדון .
עוד לא מאוחר מדי .
עוד יש לו הזדמנות לנצח אותה .
הוא כיוון את האקדח אל האיש שעמד בראש התור ,
איש פרוע שיער במעיל גשם ארוך .
" אתה ! "
הוא שמע את צרחות ההמון , את הצפצופים של מכשירי הקשר
ושאון המגפיים של המאבטחים הרצים .
היו לו שניות בודדות .
הוא סגר את המרחק ביניהם ,
הצמיד את קנה האקדח לראשו של האיש .
" מה כתוב בכרטיס שלך ? "
הכרטיס של האיש היה מונח במגש של המכונה , הפוך , עתיד שטרם נכתב .
האיש היה קר רוח –  למה הוא כל כך קר רוח ?
טומי צרח :
" תרים אותו ותגיד לי מה כתוב ! "
האיש חייך אליו .
בזעם , בקדחתנות , חטף טומי את הכרטיס מידיו , הפך אותו ,
הזדעזע מעוצמת הדֶז'ה-ווּ .
על הכרטיס היה כתוב " התאבדות " .
האיש משך בכתפיו .
המעיל נפל על הרצפה .
טומי ראה את החוטים המקיפים את החזה שלו , עוברים בתוך לבנים אפורות
שנראו כמו חימר , מובילים אל משהו שנראה כמו שלט-רחוק
של טלוויזיה שהאיש אחז בידו .
זה נראה לו מוזר ;
בדיוק כמו דברים כאלה שתמיד רואים בסרטים .
" אין גורל , " אמר האיש , ובעיניו ניצוץ של טירוף .
טומי רצה לצחוק כשהאיש לחץ על הכפתור .
הרי המכונה לא אמרה שההתאבדות תהיה ההתאבדות שלו .
היא צריכה לטעות רק פעם אחת .
אבל זה לא יקרה היום .

אם תאמין בעצמך , תוכל להצליח .
אתה שולט בגורלך .
דברים רבים אינם בשליטתנו , אבל בדברים החשובים באמת , תודעתנו וגישתנו לחיים , אנו יכולים לשלוט .
לכוחות שמחוץ לנו אין כמעט קשר להצלחה .
מי שמתכנת את עצמו להצליח יצליח גם בנסיבות הקשות ביותר .
הפתרונות למרבית הבעיות נובעים ממקור אחד בלבד :
האדם עצמו .
מי שחי את החיים במלואם דומה למי שעושה רפטינג בסירת גומי במים גועשים .
משקיבלתם על עצמכם מחויבות תתקשו לשנות את דעתכם , לסובב את הסירה לאחור ולחתור במעלה הנהר אל המים השלווים .
אבל ההתרגשות וההרפתקה הן שהופכות את המסע לכדאי .
אם לא תסתכנו אף פעם אמנם לא תכירו את תהומות הייאוש , אך גם לא תחוו את תחושת ההתעלות שמתלווה להצלחה .
קבלו החלטה למצות את החיים עד תומם .
ייתכן שהזהב נמצא במרחק נגיעה .
- נפוליאון היל
הערת המחברים
מקורו של הסיפור הזה הוא חוויה שחווינו כשבדקנו את השפעת הפילוסופיה של נפוליאון היל על הצלחתם שלא תיאמן של יזמים , של פילנתרופים , של ספורטאים ושל אנשי עסקים .
עם זאת נטלנו לעצמנו מידה מסוימת של חירות וטווינו עלילה מרתקת .
כל הדמויות בספר , למעט מיה , דייוויד וג'ונתן באקלנד , הן אמיתיות , והיתה לנו הזכות לשוחח איתם פנים אל פנים .
סיפוריהם , סיפורים על אומץ והישגים , הם אמיתיים ; לקחי חייהם אמיתיים .
הסיפור שלנו מעוטר במילים שנפוליאון היל עצמו כתב בתחילת המאה העשרים .
עוצמתן של המילים האלה נותרה כשהיתה בעת כתיבתן , כפי שתגלו בעצמכם כשתקראו את לגעת בעושר .
שרון ל' לכטר וגרג ס' ריד
מבוא
בשנת 1908 התגלגלה לידי נפוליאון היל , עיתונאי וסופר אמריקני לא ידוע , ההזדמנות הנדירה לראיין את האדם העשיר ביותר באמריקה , אנדרו קרנגי .
קרנגי העניק להיל , שהיה אז בן 25 , מכתב המלצה שפילס לו דרך אל 500 האנשים המצליחים ביותר של אותם ימים בתחומי העסקים , הפוליטיקה , המדע והדת .
מטרתו היתה לגלות את המכנים המשותפים של ההצלחה .
מאותם ראיונות נוצר ספרו חשוֹב והתעשר ( נפוליאון היל , חשוב והתעשר , תרגום :
אדר ארנון , תל אביב , אור-עם , 2006 ) .
הספר פורשׂ את 13 עקרונות ההצלחה וההישגים האישיים ואת הפילוסופיה שמאחוריהם .
היל יצר את תנועת ההתפתחות האישית שסוחפת את העולם מאז .
בפרק הראשון של ספרו , שהפך לקלסיקה בינלאומית , מספר היל את סיפורו של ר' דארבי שוויתר על חלומו להתעשר מחיפוש אחר זהב והפסיק לחפור קרוב מאוד למקום שבו התגלה אחר כך עורק זהב גדול .
סיפורו של דארבי מזכיר לנו שלפעמים הישגינו והצלחותינו הגדולים ביותר קרובים יותר מכפי שנדמה לנו .
חשוב והתעשר הפיח תקווה באנשים .
הספר ראה אור בימי השפל הכלכלי הגדול ושימש , ועדיין משמש , גלגל הצלה למיליוני אנשים בעולם שמחפשים חיים טובים יותר , חיי שפע .
נחלוף קדימה במהירות על פני מאה שנה :
היום קרן נפוליאון היל רוצה להעניק לכל אדם תקווה מחודשת ואומץ במשבר הכלכלי הנוכחי .
הקרן הקימה צוות חדש , ציידה אותו במכתב המלצה ושלחה אותו לפגוש דמויות משפיעות בתחומים שונים , במטרה למצוא תשובה לשאלה עכשווית :
מדוע לא הרימו ידיים בתקופות משבר ?
מהראיונות האלה הופקו לקחים רבים והם מובאים בספר שלפניכם .
מקריאת סיפוריהן של הדמויות הבולטות האלה תלמדו מה דחף אותן להמשיך ומה נתן להן אומץ להתמיד .
האנשים האלה משתפים אתכם בסיפורי הצלחותיהם כדי שתוכלו למצוא את דרככם האישית להצלחה .
הקרן שמחה לגלות שכמעט כל סמלי ההצלחה האלה ייחסו לספרו של היל את הכוח המניע שמאחורי הישגיהם .
גם אני יכול להעיד שרעיונותיו של היל היו מקור ההשראה שלי ולימדו אותי את העקרונות החיוניים להצלחה .
יתר על כן , היל העניק לי כוח להמשיך בשעה שאנשים אחרים לא היו שותפים ללהט ולחזון שלי .
בנוף הגלובלי של היום חשוב לזכור שאחרי שנמצא את תכלית חיינו ונאתר את השותפים לדרך , את " מועצת החכמים " שלנו , המשך המסע הוא באחריותנו , יהיה האתגר קשה ככל שיהיה .
כל אחד מאיתנו בורך בכישרון ואותו עליו לחלוק עם העולם .
אין ספק שנכונו לנו קשיים וכישלונות .
אבל מי שלא יירתעו מהפחד וימשיכו בדרכם הם יהיו מנהיגי המחר .
אל תחכו שהכול יהיה בדיוק כרצונכם .
זה אף פעם לא יהיה מושלם .
תמיד יהיו אתגרים , מכשולים ומצבים הרחוקים מלהיות מושלמים .
ובכל זאת כדאי לצאת למסע .
בכל צעד שתעשו תגלו שאתם חזקים יותר , מיומנים יותר , בטוחים בעצמכם יותר ומצליחים יותר .
אני מזמין אתכם לגלות את הכישרון הייחודי שלכם , ואחר כך להמשיך לפתח אותו , לא לוותר ולא להתייאש .
הרי אתם קרובים לגעת בעושר .

הריתי את ילדי הראשון בקיץ 2004 , בתקופה שבה ניהלתי את קבוצות המכירות המקוונות והתפעול בגוגל .
הצטרפתי לחברה שלוש שנים וחצי לפני כן , כשהיתה חברת הזנק עלומת שם עם כמה מאות עובדים בבניין משרדים מוזנח .
בסוף השליש הראשון שלי כבר היו לחברה אלפי עובדים והיא עברה לקמפוס בן כמה בניינים .
ההיריון שלי לא היה קל .
בחילת הבוקר , האופיינית לשליש הראשון , היתה אצלי חוויה יומיומית במשך תשעה חודשים ארוכים .
הוספתי בערך שלושים קילוגרם למשקלי , וכפות רגלי התנפחו בשתי מידות נעליים שלמות .
יכולתי לראות את הצורה המשונה שהן קיבלו רק כשהרמתי את רגלי והנחתי אותן על שולחן נמוך .
מהנדס מתחשב במיוחד בגוגל הכריז ש"פרויקט לווייתן " נקרא על שמי .
יום אחד , אחרי בוקר קשה שבו בהיתי אל תוך האסלה , הייתי חייבת להזדרז כדי להגיע לפגישה חשובה עם לקוח .
בשל צמיחתה המהירה של גוגל , חנייה היתה בעיה מתמדת .
מקום החנייה היחיד שהצלחתי למצוא באותו בוקר היה רחוק מאוד .
חציתי את מגרש החנייה בריצה במלוא המהירות - כלומר דידיתי מעט יותר מהר מאשר בזחילת ההיריון האטית עד כדי גיחוך .
הדבר רק החריף את הבחילה שלי .
הגעתי לפגישה והתפללתי שנאום המכירות יהיה הדבר היחיד שיֵצא מפי .
באותו הערב סיפרתי על תלאותי לבעלי , דייב .
הוא אמר שביאהו , מקום עבודתו באותו הזמן , הקצו בחזית כל בניין חנייה מיוחדת לנשים הקרובות ללדת .
ביום שלמחרת צעדתי ( או יותר נכון דידיתי ) לפגוש את מייסדי גוגל , לארי פייג' וסרגיי ברין , במשרדם .
לאמיתו של דבר היה זה חדר גדול שעל רצפתו פזורים צעצועים וגאדג'טים .
מצאתי את סרגיי בתנוחת יוגה בפינה .
אמרתי לו שנחוצה לנו חנייה לנשים הרות , ויפה שעה אחת קודם .
הוא הביט בי , הסכים מיד וגם הודה שמעולם לא חשב על כך לפני כן .
עד היום מביך אותי שלא הבנתי שנשים הרות צריכות מקומות חנייה שמורים לפני שחוויתי את הכאבים בכפות רגלי .
האם כאחת הנשים הבכירות בגוגל לא היתה לי אחריות מיוחדת לחשוב על כך ?
אבל כמו סרגיי , זה מעולם לא עלה בדעתי .
הנשים ההרות האחרות ודאי סבלו בשקט מפני שלא רצו לבקש טיפול מיוחד .
או אולי לא היה להן די ביטחון , או שלא היו בכירות דיין כדי לדרוש פתרון לבעיה .
הימצאותה של אישה אחת בפסגה - גם אם נראתה כמו לווייתן - חוללה את השינוי .
בארצות הברית , באירופה ובחלק גדול מן העולם מצבן של הנשים כיום טוב מאי פעם .
אנו ניצבות על כתפיהן של הנשים שבאו לפנינו ושהיו צריכות להילחם על זכויות שנראות לנו כיום מובנות מאליהן .
אניטה סאמרס ( Summers ) , אמו של מורי ורבי לארי סאמרס , התקבלה לעבודה ככלכלנית ב־ Standard Oil Company בשנת 1947 .
כאשר קיבלה את העבודה אמר לה הבוס החדש שלה , " אני כל כך שמח שאת נמצאת כאן .
אני רואה שאני מקבל את אותו השכל , אבל משלם עליו פחות . "
דבריו נעמו לאוזניה :
לשמוע שאומרים עליה שיש לה שכל כמו לגבר היה בשבילה מחמאה גדולה , והיא לא העלתה בדעתה לבקש שכר שווה .
הכרת התודה שאנו חשות גדולה עוד יותר כאשר אנו משוות את חיינו לחייהן של נשים אחרות בעולם .
עדיין יש מדינות השוללות מנשים זכויות אזרח בסיסיות .
בערך 4.4 מיליון נשים ונערות ברחבי העולם לכודות בתעשיית המין .
במקומות כמו אפגניסטן וסודן מקבלות ילדות מעט מאוד השכלה , אם בכלל ; מתייחסים לנשים כאל רכוש בעליהן ; ונשים שנאנסו מגורשות דרך קבע מבתיהן בשל הקלון שהמיטו על משפחותיהן .
חלק מקורבנות האונס אפילו נשלחות לכלא בעוון " פשעים מוסריים " .
מבחינת הטיפול הבלתי נסבל בנשים נמצאות ארצות אלה מאות שנים מאחורינו .
אבל הידיעה שהמצב היה יכול להיות גרוע יותר אינה צריכה לעצור בעדנו מלנסות לשפרו .
כשהסופרז'יסטיות צעדו ברחובות הן ראו לנגד עיניהן עולם שבו יהיה שוויון אמיתי בין גברים לנשים .
מאה שנים מאוחר יותר עדיין עלינו לאמץ את עינינו כדי להיטיב לראות תמונה זו .
האמת העירומה היא שגברים עדיין מנהלים את העולם .
פירוש הדבר הוא שבכל מה שנוגע לקבלת ההחלטות המשפיעות עלינו יותר מכול , קולותיהן של נשים אינם נשמעים במידה שווה .
יש בעולם מאה תשעים וחמש מדינות עצמאיות ורק בראש שבע־עשרה מהן עומדות נשים .
נשים מחזיקות רק ב־ 20 אחוז מן המושבים בפרלמנטים בעולם .
בבחירות שנערכו בארצות הברית בנובמבר 2012 זכו נשים ביותר מושבים בקונגרס מאי פעם , ושיעורן בו הגיע ל־ 18 אחוז .
בישראל , בערך 20 אחוז מן המושבים בכנסת השמונה־עשרה היו שייכים לנשים .
בפרלמנט האירופי מחזיקות נשים בשליש מן המושבים .
אף אחד מן המספרים הללו אינו מתקרב ל־ 50 אחוז .
אחוז הנשים בתפקידי הנהגה נמוך עוד יותר בעולם התאגידי .
בין מנהלי החברות שברשימת Fortune 500 , הנשים הן רק 4 אחוזים .
בארצות הברית מאיישות נשים בערך כ־ 14 אחוז מתפקידי הניהול ו־ 17 אחוז מן המושבים בדירקטוריונים .
מספרים אלה כמעט שלא השתנו במהלך העשור שחלף .
הפער גדול עוד יותר כשמסתכלים על נשים לא לְבָנוֹת , המחזיקות רק ב־ 4 אחוזים מתפקידי הניהול הבכירים , ב־ 3 אחוזים מן המושבים בדירקטוריונים וב־ 5 אחוזים מן המושבים בקונגרס .
במדינות אירופה מחזיקות נשים ב־ 14 אחוז מן המושבים בדירקטוריונים .
בישראל , נשים הן בערך 18 אחוז מן המנכ"לים וכ־ 15 אחוז מחברות הדירקטוריונים .
רק 5 אחוזים מן המנכ"לים של החברות הנכללות במדד תל אביב 100 הן נשים .
ההתקדמות אטית באותה המידה במה שנוגע לשכר .
בשנת 1970 השתכרו נשים אמריקאיות 59 סנט על כל דולר שהרוויחו עמיתיהן הגברים .
אחרי מחאה , מאבקים והרבה עבודה , עד שנת 2010 עלה בידן להעלות את שכרן ל־ 77 סנט על כל דולר שהשתכרו הגברים .
ביום השוויון בשכר ( Equal Pay Day ) בשנת 2011 התבדחה על כך הפעילה מָרְלוֹ תומס במרירות , " ארבעים שנה ושמונה־עשר סנט .
ההתייקרות במחיר תריסר ביצים היתה פי עשרה . "
במדינות ה־ , OECD משכורתן של הנשים נמוכה ב־ 16 אחוז בממוצע ממשכורתם של הגברים .
בישראל , המשכורת הממוצעת של נשים העובדות בהיקף מלא עדיין נמוכה ב־ 21 אחוז ממשכורתם של הגברים .
חזיתי באירועים מצערים אלה מקרוב .
בשנת 1991 סיימתי את לימודי בקולג' וב־ 1995 את לימודי בבית הספר למנהל עסקים .
לאחר סיום הלימודים , בכל התפקידים ברמה ההתחלתית היתה בין עמיתי תערובת מאוזנת של גברים ונשים .
ראיתי שהבכירים היו כמעט כולם גברים , אבל חשבתי שהסיבה לכך היתה ההפליה ההיסטורית לרעתן של נשים .
תקרת הזכוכית המפורסמת כבר נשברה כמעט בכל הענפים , והאמנתי שאיוש תפקידי ההנהגה בנשים בנות דורי בהתאם למספרן היה רק עניין של זמן .
אבל בכל שנה שחלפה , פחות ופחות מבין עמיתי היו נשים .
לעתים קרובות יותר ויותר הייתי האישה היחידה בחדר .
מצב זה של היותי האישה היחידה הוביל לכמה התרחשויות לא נעימות , אך מאירות עיניים .
שנתיים לאחר שהצטרפתי לפייסבוק כמנהלת התפעול הראשית , עזב במפתיע מנהל הכספים הראשי שלנו ונדרשתי למלא את מקומו כדי להשלים סבב מימון .
מכיוון שבמהלך כל הקריירה שלי לפני כן עסקתי בתפעול - ולא בכספים - תהליך גיוס ההון היה חדש ומעט מפחיד .
טסתי עם הצוות שלי לניו יורק להצגה ראשונית בפני קרנות השקעות פרטיות .
הפגישה הראשונה שלנו נערכה במין משרד תאגידי כמו בסרטים , שמעבר לחלונותיו השתרע הנוף של מנהטן .
הצגתי סקירה עסקית של החברה שלנו ועניתי על שאלות .
עד כאן הכול התנהל למישרין .
אז הציע מישהו שנעשה הפסקה של כמה דקות .
פניתי לשותף הבכיר ושאלתי היכן שירותי הנשים .
הוא הביט בי במבט חלול :
השאלה הפתיעה אותו לגמרי .
" מתי היית לאחרונה במשרד הזה ? "
שאל .
" לפני שנה , " עניתי , " האם אני האישה היחידה שבאה להציג כאן משהו במשך שנה שלמה ? "
" אני חושב שכן , " הוא אמר והוסיף :
" או אולי את היחידה שהיתה צריכה להשתמש בשירותים . "
כבר עברו למעלה מעשרים שנה מאז שהצטרפתי לכוח העבודה , וכל כך הרבה דברים עדיין לא השתנו .
הגיע הזמן שנתמודד עם העובדה שהמהפכה שלנו נעצרה .
ההבטחה שנזכה לשוויון אינה דומה לשוויון אמיתי .
עולם שוויוני באמת יהיה עולם שבו נשים ינהלו את מחצית המדינות ואת מחצית החברות וגברים ינהלו מחצית מן הבתים .
אני מאמינה שזה יהיה עולם טוב יותר .
חוקי הכלכלה ומחקרים רבים על מגוון חברתי מלמדים אותנו שאם היינו מנצלים את מלוא מאגר המשאבים והכישרונות האנושיים , היו ביצועינו ככלל משתפרים .
המשקיע האגדי וורן באפט הצהיר פעם ברוחב לב שאחת הסיבות להצלחתו הגדולה היא שהיה צריך להתחרות רק עם מחצית האוכלוסייה .
בדורי שלי , אנשים כמותו ממשיכים במידה רבה ליהנות מאותו יתרון .
כאשר יצטרפו למרוץ יותר אנשים , יישברו יותר שיאים , ההישגים יתפשטו מעבר לאותם יחידים , וכולנו נהנה מפירותיהם .
בערב לפני שהוענק לה פרס נובל לשלום בשנת 2011 על סיועה בהובלת מחאות הנשים שהפילו מכיסאו את העריץ הליברי , השתתפה ליימה גבואי ( Gbowee ) באירוע לכבוד ספרה בביתי .
חגגנו את יציאתה לאור של האוטוביוגרפיה שלה , Mighty Be Our Powers , אבל זה היה ערב עצוב .
אחת האורחות שאלה אותה איך יכולות נשים אמריקאיות לעזור לנשים שחוו את הזוועות ואת האונס ההמוני במלחמה במקומות כמו ליבריה .
תשובתה היתה ארבע מילים פשוטות :
" יותר נשים בעמדות כוח . "
לכל אחת מאיתנו יש רקע שונה לחלוטין , ובכל זאת ליימה ואני הגענו לאותה המסקנה .
התנאים ישתפרו עבור כל הנשים כאשר יהיו יותר נשים בתפקידי הנהגה ויבטאו בקול חזק יותר את צורכיהן ובעיותיהן .
זה מביא אותנו לשאלה המתבקשת - כיצד ?
כיצד נסלק את המכשולים אשר מונעים מיותר נשים להגיע לפסגה ?
בעולם המקצועי ניצבות נשים בפני מכשולים אמיתיים - בכללם סקסיזם גלוי או מובלע , הפליה והטרדה מינית .
מעט מדי מקומות עבודה מציעים לעובדיהם את הגמישות , את חופשות הלידה ופתרונות לטיפול בילדים .
כל אלה נחוצים לשילוב הקריירה עם גידול ילדים .
לגברים קל יותר למצוא חונכים מקצועיים ( mentors ) ואנשים בכירים מהם שפורשים עליהם את חסותם ( sponsors ) , שאין שיעור לתרומתם להתקדמות בקריירה .
בנוסף , נשים צריכות להוכיח את עצמן הרבה יותר מגברים .
זה לא רק אצלנו בראש .
בשנת 2011 ציין דו"ח של חברת הייעוץ מקינזי שבעוד שגברים זוכים לקידום בהתבסס על פוטנציאל , נשים מקבלות קידום על בסיס הישגי העבר שלהן .
נשים נבלמות לא רק על ידי מחסומים חיצוניים שמציבה החברה , אלא גם על ידי מחסומים שקיימים בתוכן פנימה .
אנו עוצרות בעד עצמנו בדרכים רבות בגלל חוסר ביטחון עצמי , מכיוון שאיננו נוטלות את רשות הדיבור , ומשום שאנחנו נרתעות כאשר עלינו להתמסר למה שאנו עושות .
אנחנו מפנימות את המסרים השליליים שאנו מקבלות במשך כל חיינו - המסרים שלפיהם אסור לנו לבטא בגלוי את דעותינו , אסור לנו להיות אגרסיביות , להיות חזקות יותר מגברים .
אנו מנמיכות את ציפיותינו לגבי ההישגים שאנו יכולות להשיג .
אנו ממשיכות לעשות את רוב עבודות הבית , ועיקר הטיפול בילדים מוטל עלינו .
אנו מוותרות על מטרות בקריירה כדי לפנות מקום לבני הזוג ולילדים גם אם עדיין אינם קיימים .
בהשוואה לעמיתינו הגברים , פחות מבינינו שואפות לעמדות בכירות .
זו איננה רשימת טעויות שעשו נשים אחרות .
כל אחת מהן היא טעות שאני עצמי עשיתי , ולפעמים אני עדיין עושה .
אני טוענת שכדי שנשיג כוח , חיוני להיפטר ממחסומים פנימיים אלה .
אחרים טוענים שנשים יכולות להגיע לפסגה רק כאשר המחסומים הממוסדים לא יהיו עוד .
זהו מצב מובהק של ביצה ותרנגולת .
התרנגולת :
אנו הנשים נפיל את המחסומים החיצוניים כאשר נגיע לעמדות הנהגה ; נצעד למשרדיהם של הבוסים שלנו ונדרוש את מה שנחוץ לנו - כולל חנייה לנשים הרות .
או מוטב :
אנו עצמנו נהיה הבוסים ונבטיח שכל הנשים יקבלו מה שנחוץ להן .
הביצה :
עלינו לסלק את המחסומים החיצוניים כדי שבכלל יתאפשר לנשים להגיע לעמדות אלה .
שני הצדדים צודקים .
לכן , במקום להיכנס לוויכוחים פילוסופיים על מה בא קודם , הבה נסכים לנהל קרבות בשתי החזיתות .
שתיהן חשובות באותה המידה .
אני מעודדת נשים לטפל בתרנגולת , אבל מלוא תמיכתי נתונה לאלה שמתמקדות בביצה .
נדיר שדנים במחסומים הפנימיים ולעתים קרובות ממעיטים בחשיבותם .
במשך כל חיי סיפרו לי שוב ושוב על אי השוויון במקומות עבודה ודיברו על הקושי הרב שבשילוב קריירה ומשפחה .
אבל לעתים רחוקות שמעתי דבר מה על הדרכים שבהן אני עלולה לבלום את עצמי .
מכשולים פנימיים אלה ראויים להרבה יותר תשומת לב בין השאר מפני שהם נתונים לשליטתנו .
אנו יכולות לפרק מכשולים אלה בתוך עצמנו עוד היום .
אנו יכולות להתחיל בכך מיד .
מעולם לא חשבתי שאכתוב ספר .
איני חוקרת , עיתונאית או סוציולוגית .
אבל החלטתי לומר את דברי לאחר שדיברתי עם מאות נשים , הקשבתי למאבקיהן , שיתפתי אותן בשלי , והבנתי שההישגים שהשגנו אינם מספיקים ואולי הם אפילו נשחקים .
הפרק הראשון של הספר מפרט חלק מן האתגרים המורכבים שנשים ניצבות בפניהם .
כל אחד מן הפרקים הבאים מתמקד בתיקון או בשינוי שאנו יכולות לעשות בעצמנו :
להגדיל את ביטחוננו העצמי ( " להתיישב ליד השולחן " ) , לגרום לבני הזוג שלנו לעשות יותר בבית ( " להפוך את בן הזוג לשותף אמיתי " ) , לא לשפוט את עצמנו לפי אמות מידה בלתי אפשריות ( " המיתוס של ' להצליח לעשות הכול' " ) .
איני מעמידה פנים שיש לי פתרונות מושלמים לבעיות עמוקות וסבוכות אלה .
אני מסתמכת על נתונים מבוססים , על מחקר אקדמי , על דברים שהבחנתי בהם בעצמי ועל לקחים שלמדתי במהלך הדרך .
זה לא ספר זיכרונות אף על פי שכללתי בו סיפורים על חיי .
זה לא ספר עזרה עצמית אף על פי שאני באמת מקווה שהוא יעזור .
זה לא ספר על ניהול קריירה אף על פי שאני נותנת בו עצות בתחום זה .
זה לא מניפסט פמיניסטי - או אולי זה כן מין מניפסט פמיניסטי , אבל כזה שאני מקווה שיעורר השראה בגברים לא פחות מאשר בנשים .
לא משנה איזה מין ספר זה , אני כותבת אותו למען כל אישה שרוצה להגדיל את סיכוייה להגיע לפסגה בתחומה או לחתור במלוא העוצמה לעבר מטרה כלשהי .
הדברים נכונים לגבי נשים בכל השלבים בקריירה או בחיים - מאלה שרק מתחילות ועד אלה שעושות הפסקה ואולי ירצו לחזור למה שכבר התחילו .
אני כותבת את הספר גם למען כל גבר שרוצה להבין עם מה מתמודדת כל אישה - עמיתה , רעיה , אם או בת - כדי שיוכל לתת את חלקו למען בניית עולם שוויוני .
זהו ספר בעד התמסרות , בעד שאפתנות בכל תחום .
אני אמנם מאמינה שהגדלת מספר הנשים בעמדות כוח היא מרכיב הכרחי של שוויון אמיתי , אבל איני מאמינה שיש הגדרה אחת להצלחה או לאושר .
לא כל הנשים רוצות קריירה .
לא כל הנשים רוצות ילדים .
לא כל הנשים רוצות את שני הדברים .
לעולם לא אטען שלכולנו צריכות להיות אותן המטרות .
אנשים רבים אינם מעוניינים להשיג עוד כוח לא מפני שחסרה להם שאפתנות , אלא משום שהם חיים את חייהם כרצונם .
מן הדאגה המכוונת בכל זמן רק לאדם אחד באות כמה מן התרומות החשובות ביותר לעולמנו .
על כולנו , על כל אחת ואחד מאיתנו , להתוות לעצמנו דרך אישית ומיוחדת ולהגדיר אילו מטרות הולמות את חיינו , ערכינו וחלומותינו .
אני גם מודעת היטב לכך שרובן העצום של הנשים נאבקות על הקיום היומיומי ודואגות למשפחותיהן .
חלקים מן הספר יהיו רלוונטיים במיוחד לנשים שהתמזל מזלן ועומדות בפניהן כמה אפשרויות באשר לכמות ולמקום עבודתן .
חלקים אחרים עוסקים במצבים שנשים ניצבות בפניהם בכל מקום עבודה , בכל קהילה ובכל בית .
אם נצליח להוסיף יותר קולות נשיים בדרגים הגבוהים ביותר , נרחיב על ידי כך את ההזדמנויות ונביא להתייחסות הוגנת יותר לכול .
היו מי שהזהירו אותי מפני התבטאויות פומביות על נושאים אלה , בייחוד נשים אחרות בעולם העסקים .
כאשר בכל זאת השמעתי את מסרי , חלקם הכעיסו אנשים משני המינים .
אני יודעת שיש מי שמאמינים שכאשר אני מתמקדת במה שנשים יכולות לשנות בעצמן - כאשר אני דוחקת בהן לפרוץ קדימה - נראה כאילו אני מסירה את האחריות מן המוסדות שלנו ; או אפילו גרוע מזה - טוענים נגדי שאני מטילה את האשמה על הקורבן .
אבל ההפך הוא הנכון :
אני מאמינה שנשים מנהיגוֹת הן חלק חשוב של הפתרון .
חלק מן המבקרים טוענים גם שלי קל הרבה יותר להתמסר לדברים שאני עושה , מפני שהודות למשאבים הפיננסיים העומדים לרשותי אני יכולה להשיג כל סיוע שנחוץ לי .
אבל אני מתכוונת להשיא עצות שהיו יכולות להועיל לי הרבה לפני ששמעתי על גוגל או על פייסבוק , ושימצאו הד בלבן של נשים במגוון רחב של נסיבות .
שמעתי ביקורות אלה בעבר , ואני יודעת שאשמע אותן וגם אחרות בעתיד .
תקוותי היא שישפטו את המסר שלי כערכו .
איננו יכולים להימנע מלקיים שיחה זו .
נושא זה נוגע לכולנו , וכבר היה צריך לעודד יותר נשים לחלום את חלומן הראוי להן ולעודד יותר גברים לתמוך בנשים בעבודה ובבית .
אנו יכולות להצית מחדש את המהפכה על ידי כך שנפנים אותה .
המעבר לעולם שוויוני יותר יתרחש בכל אחד ואחת מאיתנו , ועם כל אישה שתצטרף ותפרוץ קדימה נתקרב למטרה הגדולה יותר :
שוויון אמיתי .

איש אינו יודע
עבר שבוע מאז נעלמה אמא .
בני המשפחה שלךְ , שהתאספו בביתו של הְיונג צ'וֹל ,
אחיך הבכור , זורקים לחלל האוויר כל מיני רעיונות .
אתם מחליטים להכין עלונים ולחלק אותם במקום שבו
אמא נראתה לאחרונה .
כולם מסכימים על כך שקודם
כול צריך לנסח עלון .
עלון הוא כמובן תגובה מיושנת
למשבר שכזה .
אבל יש דברים מעטים שבני משפחתו
של נעדר יכולים לעשות , והנעדר הוא לא אחר מאשר
אמא שלך .
כל מה שאתם יכולים לעשות הוא למלא
טופס מסירת פרטים על נעדר , לחפש באזור , לשאול
עוברי אורח אם ראו מישהי שנראית כמוה .
האח הצעיר ממך , שבבעלותו חנות בגדים מקוונת ,
אומר שכתב באינטרנט על כך שאמכם נעדרת ותיאר
את המקום שבו נעלמה ; הוא העלה תצלום שלה וביקש
ממי שראה אותה ליצור קשר עם המשפחה .
את רוצה ללכת לחפש אותה במקומות שבהם
נראה לך שהיא עשויה להיות , אבל את מכירה אותה :
היא אינה מסוגלת ללכת לבדה לשום מקום בעיר הזאת .

היונג צ'ול מטיל עלייך את ניסוח העלון , מאחר שאת
כותבת לפרנסתך .
את מסמיקה כאילו נתפסת במעשה אסור .
את לא משוכנעת שהמילים שלך יועילו למצוא את אמא .
כשאת כותבת שאמא נולדה ב 24 ביולי 1938 ,
אבא שלך מתקן אותך ואומר שהיא נולדה ב 1936 .
במסמכים הרשמיים כתוב שהיא נולדה ב 1938 אבל היא
כנראה נולדה ב 1936 . את שומעת על כך לראשונה .
אבא שלך אומר שכולם עשו את זה באותה תקופה .
ילדים רבים נפטרו לפני שמלאו להם שלושה חודשים ,
ולכן היה נהוג לחכות עד שימלאו לילדים כמה שנים
ורק אז לרשום אותם .
כשאת עומדת להפוך את 38 ל 36 ,
היונג צ'ול טוען שצריך לכתוב 1938 כי זה התאריך הרשמי .
לא נראה לך שצריך לדייק כל כך , בסך הכול מדובר בעלונים
תוצרת בית ולא במשהו רשמי , אבל למרות זאת את מוחקת
בצייתנות את 36 וכותבת 38 , ותוהה אגב כך אם 24 ביולי
הוא בכלל יום ההולדת האמיתי של אמא .

לפני כמה שנים אמרה אמא שלך , " אנחנו לא צריכים לחגוג
את יום ההולדת שלי לחוד . "
יום ההולדת של אבא חל חודש
אחד לפני זה של אמא .
את והאחים שלך תמיד נסעתם לבית
הוריכם בעיירה צ'וֹנג אפּ כדי לחגוג ימי הולדת ואירועים אחרים .
הייתם כולכם יחד עשרים ושניים איש במשפחה המצומצמת .
אמא אהבה שכל הילדים והנכדים שלה מתאספים ושהבית
הומה אדם .
כמה ימים לפני שכולם היו מגיעים ,
היא היתה מכינה קימצ'י טרי , הולכת לשוק לקנות בשר בקר
ומצטיידת במלאי של משחת שיניים ומברשות שיניים .
היא כבשה שמן שומשום וטיגנה וכתשה זרעי שומשום וריחן ,
כדי שתוכל לתת לכל אחד מילדיה צנצנת כשיחזור לביתו .
כשחיכתה לבואם של בני המשפחה , התמלאה אמא שלך
בהתלהבות גלויה , וכששוחחה עם שכנים או מכרים ,
העידו מילותיה ותנועותיה על הגאווה שחשה .
בצריף שלה אחסנה אמא בקבוקי זכוכית בגדלים שונים
המלאים במיץ שזיפים או תותי בר שהכינה בכל עונה .

הצנצנות של אמא היו מלאות עד גדותן בדגים זעירים
מותססים או בממרח אנשובי או בצדפות מותססות שהכינה
כדי לשלוח לבני המשפחה שבעיר .
כששמעה שבצלים טובים
לבריאות , הכינה מיץ בצל , ולפני בוא החורף הכינה מיץ דלעת
בתוספת ליקריץ .
הבית של אמא שלך היה כמו מפעל ;
היא הכינה רטבים ודֶנגַ'נג *  ואורז חום , וייצרה מאכלים שיספיקו
למשפחה לשנה שלמה .
בשלב כלשהו הלכו ביקוריהם של הילדים
והתמעטו , ואמא ואבא החלו להגיע לסיאול לעתים קרובות יותר .
ואז התחלתם לחגוג את יום ההולדת של כל אחד מהם ביציאה
למסעדה .
זה היה קל יותר .
אחר כך אמא אפילו הציעה ,
" בואו נחגוג את יום ההולדת שלי עם זה של אבא . "
היא אמרה שיהיה מעייף לחגוג את ימי ההולדת שלהם בנפרד ,
מאחר ששניהם נולדו בקיץ הלוהט , שבו חלים גם שני פולחני
אבות בהפרש של יומיים בלבד .
בתחילה לא הסכימה המשפחה אף על פי שאמא התעקשה ,
ואם אמא נרתעה מלהגיע לעיר , אחדים מכם נסעתם הביתה
לחגוג איתה .
ואז התחלתם לתת לאמא את מתנת יום ההולדת
שלה ביום ההולדת של אבא , ולבסוף תאריך יום ההולדת
של אמא עבר בשקט .
בשידה של אמא , שאהבה לקנות גרביים
לכל בני המשפחה , נערם אוסף של גרביים שהילדים שלה לא לקחו .

שם :
פארק סוֹ ניוֹ
תאריך לידה :
24 ביולי 1938 ( בת 69 )
מראה :
נמוכה , שיער מסולסל שחור שזרקה בו שיבה ,
עצמות לחיים בולטות .
כשנעלמה לבשה חולצה בצבע תכלת ,
ז'קט לבן וחצאית בז' בעלת קפלים .
נראתה לאחרונה :
בתחנת המרכזית של הרכבת התחתית בסיאול .
אתם לא מצליחים להחליט באיזה תצלום של אמא להשתמש .
כולם מסכימים על כך שזה צריך להיות התצלום המעודכן ביותר ,
אבל לאיש מכם אין תצלום מעודכן שלה .
את נזכרת שמתישהו החלה אמא לשנוא להצטלם .
היא היתה מתחמקת , גם כשמדובר היה בתצלום משפחתי .
התצלום העדכני ביותר של אמא הוא תצלום משפחתי שצולם
במסיבת יום הולדתו השבעים של אבא .
אמא נראתה יפה , לבושה בהאנבוק *  בצבע תכלת , עם תסרוקת
שעשו לה במספרה , ואפילו מרחה שפתון אדום .
האח הצעיר ממך חושב שבתצלום הזה אמא נראית אחרת
לגמרי מאיך שנראתה ביום שנעלמה .
הוא חושב שאנשים לא יזהו אותה כאותה אישה גם אם נבודד
ונגדיל את הדמות שלה .
הוא אומר שכשהעלה את התצלום הזה
לאינטרנט אנשים אמרו , " אמא שלך יפה , והיא לא נראית כמו
מישהו שעלול ללכת לאיבוד . "
כולכם מסכימים שצריך לחפש תצלום אחר של אמא .
היונג צ'ול אומר לך להוסיף עוד משהו לעלון .
כשאת נועצת בו מבט , הוא אומר שתמצאי משפטים טובים
יותר שיפרטו על מיתרי לבו של הקורא .
מילים שיפרטו על מיתרי לבו של הקורא ?
כשאת כותבת , בבקשה תעזרו לנו למצוא את אמא שלנו ,
הוא אומר שזה פשוט מדי .
כשאת כותבת , אמנו נעלמה , הוא אומר ש"אמנו " זה רשמי מדי ,
ושתכתבי אמא שלנו .
כשאת כותבת אמא שלנו נעלמה ,
הוא מחליט שזה ילדותי מדי .
כשאת כותבת , אנא צרו עמנו קשר אם תראו את האדם הזה ,
הוא נובח , " איזו מין סופרת את ! "
את לא מצליחה למצוא אף משפט שישביע את רצונו של היונג צ'ול .
האח השני אומר , " אם נבטיח פרס כספי נצליח לפרוט
על מיתרי לבם של האנשים . "
כשאת כותבת , פרס כספי נדיב מובטח ,
גיסתך אומרת שאי אפשר לכתוב ככה :
אנשים מתייחסים רק אם נוקבים סכום .
" אז כמה לכתוב ? "
" מיליון וון ? " *

" זה לא מספיק . "
" שלושה מיליון וון ? "
" אני חושבת שגם זה מעט מדי . "
" אז חמישה מיליון וון . "
אף אחד לא מתלונן על החמישה מיליון וון .
את כותבת , אנחנו נעניק לך חמישה מיליון וון ושמה נקודה .
האח הצעיר ממך טוען שאת צריכה לכתוב כך ,
פרס :
5 מיליון וון .
והאח השני אומר שעלייך לכתוב את 5 מיליון וון
בגופן גדול יותר .
כולם מסכימים שצריך לשלוח לך במייל
תצלום מוצלח יותר של אמא אם ימצאו כזה .
את אחראית להוסיף עוד כמה דברים לעלון ולשכפל אותו ,
והאח הצעיר ממך מתנדב לאסוף ולחלק אותם לכל בני המשפחה .
כשאת מציעה , " אנחנו יכולים לשכור מישהו שיחלק את העלונים , "
היונג צ'ול אומר , " אנחנו צריכים לעשות את זה בעצמנו ;
במהלך השבוע כל אחד מאיתנו יחלק אותם בעצמו
ובסוף השבוע נחלק יחד . "
את רוטנת , " איך נמצא את אמא בקצב הזה ? "
" אי אפשר סתם לשבת בשקט ; אנחנו כבר עושים כל שביכולתנו , "
עונה היונג צ'ול .
" מה זאת אומרת , עושים כל שביכולתנו ? "
" פרסמנו מודעות בעיתון . "
" אז לקנות מודעות בעיתון זה לעשות כל שביכולתנו ? "
" אז מה את רוצה ?
שנתפטר כולנו מהעבודה מחר ונחרוש את העיר ?
אם היה אפשר למצוא ככה את אמא , כבר הייתי עושה את זה . "
את מפסיקה להתווכח עם היונג צ'ול , כי את מבינה שכמו תמיד
אתם כולכם מצפים ממנו שיעשה הכול .
אתם משאירים את אבא בבית של היונג צ'ול ומתפזרים
איש איש לביתו .
אם לא תלכו עכשיו , תמשיכו להתווכח .
זה מה שעשיתם במשך כל השבוע האחרון .
נפגשתם כדי לדבר על איך למצוא את אמא ואז היה
אחד מכם מזכיר פתאום איך מישהו מכם נהג לא כשורה באמא .
הדברים שהודחקו , הדברים שהתעלמתם מהם רגע אחרי רגע ,
גדלו והתנפחו ולבסוף כולכם צעקתם והתעצבנתם ועזבתם את המקום בכעס .
כששמעת לראשונה על כך שאמא נעלמה , שאלת בכעס
איך זה שאף אחד מבני המשפחה הגדולה שלכם לא נסע לתחנת
סיאול לאסוף אותה ואת אבא .
" ואיפה את היית ? "
אני ?
את משתתקת .
את שמעת על היעלמותה של אמא רק ארבעה
ימים לאחר מכן .
כולכם האשמתם זה את זה בהיעלמותה של אמא ,
וכולכם הרגשתם פגועים .

כשאת יוצאת מביתו של היונג צ'ול , את נוסעת בתחתית הביתה
אבל יורדת בתחנת סיאול , המקום שבו אמא נעלמה .
כל כך הרבה אנשים חולפים על פנייך ומתחככים בכתפיים שלך
כשאת מפלסת דרך למקום שבו נראתה אמא לאחרונה .
את מסתכלת בשעונך .
השעה שלוש .
השעה שבה אמא נותרה מאחור .
אנשים נדחקים ונתקלים בך כשאת עומדת ברציף במקום שבו
נקרעה אמא מאחיזתו של אבא .
איש מהם אינו מתנצל בפנייך .
אנשים חלפו כך כשאמא שלך עמדה כאן אובדת עצות .
עד כמה זוכרים בני אדם זה את זה ?
עד כמה את זוכרת את אמא ?
מאז שמעת על היעלמותה של אמא לא הצלחת להתמקד בשום
מחשבה מאחר שזיכרונות נשכחים צצו באופן בלתי צפוי ,
וחרטה מלווה כל אחד ואחד מהם .
לפני שנים , כמה ימים לפני שעזבת
את עיירת הולדתך ועברת לעיר הגדולה , לקחה אותך אמא לחנות
בגדים בשוק .
את בחרת שמלה פשוטה , אבל היא הושיטה לך שמלה
עם סלסולים בכתפיות ושאלה , " מה עם זאת ? "
" לא , " אמרת והדפת אותה ממך .
" למה לא ?
תמדדי אותה . "
אמא , שהיתה צעירה אז , פערה עיניים תמהות .

השמלה המצויצת היתה רחוקה שנות אור מהמגבת המלוכלכת
שתמיד היתה כרוכה סביב ראשה של אמא , מגבת שחבשה ,
כמו נשים כפריות אחרות , כדי להספיג את הזיעה ממצחה בעת שעבדה .
" היא ילדותית . "
" באמת ? "
שאלה אמא , אבל המשיכה להחזיק בשמלה ולבחון אותה ,
כאילו לא רצתה להתרחק משם .
" אני הייתי מודדת אותה במקומך . "
הרגשת לא בנוח על שכינית את השמלה ילדותית , ואמרת ,
" אבל זה בכלל לא הסגנון שלך . "
אמא אמרה , " אני דווקא אוהבת בגדים מהסוג הזה , פשוט אף פעם
לא יכולתי ללבוש אותם . "
הייתי צריכה למדוד את השמלה הזאת .
את מתכופפת ומשתופפת במקום
שבו אמא עשתה אולי את אותו דבר .
כמה ימים אחרי שהתעקשת
לקנות את השמלה הפשוטה , הגעת עם אמא לתחנה הזו ממש .
כשחציתן את הכיכר כדי לחכות להיונג צ'ול תחת מגדל השעון ,
אחזה אמא חזק בידך ופילסה דרך בים האנשים באופן שעשוי היה
להבהיל אפילו את הבניין הסמכותי שהתנשא מעליכן .
איך אדם כזה
יכול ללכת לאיבוד ?
כשהפנסים של הרכבת התחתית מאירים
את התחנה , אנשים ממהרים לרוץ קדימה ושולחים בך , שיושבת על הרצפה ,
מבט חטוף .
אולי מרגיז אותם שאת מפריעה להם בדרכם .
כשהיד של אמא שלך נקרעה מאחיזתו של אביך היית בסין .
בילית עם סופרים עמיתים ביריד הספרים של בייג'ין .
כשאמא שלך הלכה לאיבוד בתחנה של סיאול ,
את דפדפת בתרגום הסיני לספר שלך באחד הביתנים .
" אבא , למה לא עצרתם מונית ?
זה לא היה קורה אם לא
הייתם נוסעים בתחתית ! "
אבא אמר שהוא חשב לעצמו , בשביל מה לעצור מונית
כשתחנת הרכבת מחוברת לתחתית ?
יש רגעים שאדם חוזר אליהם לאחר שקורה משהו ,
בייחוד משהו רע .
רגעים שבהם האדם חושב , לא הייתי צריך
לעשות את זה .
למה כשאבא אמר לאחים שלך שהוא ואמא יגיעו
בכוחות עצמם לבית של היונג צ'ול , הרשו לו האחים שלך לעשות
זאת בניגוד לכל שאר הפעמים ?
בכל פעם שההורים שלכם היו מגיעים לביקור , תמיד היה מישהו
מקבל את פניהם בתחנת הרכבת של סיאול או במסוף האוטובוסים .
למה אבא , שתמיד כשבא העירה נסע במכוניתו של אחד מבני המשפחה
או במונית , החליט לנסוע בתחתית באותו יום ?

אמא ואבא מיהרו לרכבת התחתית ברגע שהרכבת נכנסה לתחנה .
אבא עלה לקרון וכשהביט לאחור אמא לא היתה שם .
זה היה דווקא בשעות העומס בשבת אחר הצהריים .
אמא התנתקה מאבא בהמון , והרכבת עזבה את התחנה בעוד
אמא מנסה להתעשת .
בשעה שאבא החזיק את התיק של אמא
ואמא נשארה לבד בתחנת התחתית חסרת כול , את עזבת את יריד
הספרים בדרכך לכיכר טיאננמן .
זה היה הביקור השלישי שלך
בבייג'ין אבל עדיין לא ביקרת בכיכר טיאננמן , אלא רק הצצת בה
מבעד לחלונות האוטובוס או המכונית .
הסטודנט שהדריך את הקבוצה
שלך הציע לקחת אתכם לכיכר טיאננמן לפני ארוחת הערב ,
והקבוצה חשבה שזה רעיון טוב .
מה עשתה אמא שלך לבד בתחנת
סיאול כשאת יצאת מהמונית מול העיר האסורה ?
הקבוצה שלך נכנסה לעיר האסורה אבל יצאה מיד החוצה .
האתר היה פתוח רק חלקית מפאת שיפוצים , וזו כבר היתה
כמעט שעת הסגירה .
בייג'ין כולה היתה בשיפוצים לקראת המשחקים
האולימפיים שייערכו בה בשנה הבאה .
נזכַּרת בסצנה מתוך " הקיסר האחרון " כשפו יי המבוגר חוזר לעיר האסורה ,
שם בילה את שנות ילדותו , ומראה לתייר צעיר קופסה שהחביא
בכס המלכות .
כשהוא פותח את מכסה הקופסה הוא מוצא בפנים את צרצר
המחמד שגידל בילדותו , עדיין חי .
כשהתכוננת לצאת לכיכר טיאננמן , האם אמא שלך עמדה אבודה
בלב ההמון כשאנשים דוחפים אותה ?
האם היא חיכתה שמישהו יבוא לקחת אותה ?
הכביש בין העיר האסורה לכיכר טיאננמן היה גם הוא בשיפוצים .
אפשר היה לראות את הכיכר , אבל לא היה אפשר להגיע אליה
אלא דרך מבוך מפותל .
בזמן שאת התבוננת בעפיפונים המרחפים
בשמים בכיכר טיאננמן , ייתכן שאמא שלך התמוטטה בייאוש באולם
הנוסעים תוך כדי שהיא קוראת בשמך .
כשאת התבוננת בשערי הפלדה של כיכר טיאננמן נפתחים ובפלוגה
של שוטרים צועדת קדימה , ובשוטרים מניפים את רגליהם גבוה בדרכם
להוריד את הדגל הלאומי בעל חמשת הכוכבים , ייתכן שאמא שלך
שוטטה במבוך של תחנת סיאול .
את יודעת שזה היה כך כי זה מה שסיפרו לך אנשים
שהיו אז בתחנה .
הם אמרו שראו זקנה הולכת באטיות רבה ומתיישבת
מדי פעם על הרצפה או עומדת בפיזור דעת ליד המעליות .
היו שראו זקנה יושבת בתחנה במשך זמן רב ואז עולה על אחת
מרכבות התחתית שהגיעו .
כמה שעות אחרי שאמא שלך נעלמה ,
נסעתם את והקבוצה שלך במונית דרך העיר הישנה אל רחוב
הבילויים המואר וההומה ואז התיישבתם בצפיפות תחת האורות
האדומים , טעמתם ליקר סיני בעל 56 אחוזי אלכוהול ואכלתם
סרטן לוהט מוקפץ בשמן צ'ילי .

אבא ירד בתחנה הבאה וחזר לתחנת סיאול , אבל אמא כבר לא היתה שם .
" איך ייתכן שהיא הלכה לאיבוד רק כי לא עלתה על אותו קרון ?
יש שלטים בכל מקום .
אמא יודעת לעשות שיחת טלפון פשוטה .
היא היתה יכולה להתקשר מאיזה תא טלפון . "
גיסתך מתעקשת על כך שמשהו בטח קרה לאמא שלך ,
שלא הגיוני שלא הצליחה למצוא את הבית של הבן שלה
רק כי לא עלתה על אותו קרון עם אבא .
משהו קרה לאמא .
כך חושב מי שרוצה לחשוב על אמא כעל האמא שהיא היתה פעם .
כשאמרת לה , " את יודעת שאמא יכולה ללכת לאיבוד , "
פקחה גיסתך את עיניה בפליאה .
" את יודעת איך אמא היתה בזמן האחרון , "
הסברת , וגיסתך עשתה פרצוף כאילו אין לה שום מושג על מה את מדברת .
אבל בני המשפחה שלך ידעו איך אמא היתה בזמן האחרון .
וידעו שייתכן שלא תצליחו למצוא אותה .

איך תוכלו לממש את מלוא הפוטנציאל שלכם ולזכות בהצלחה מקצועית ובסיפוק אישי
הקדמה
כשהייתי בן שתים־עשרה קראתי ספר מאויר על אודות סיזיפוס , המלך שנס לֵחו והוענש על ידי האלים .
התמונה לא יצאה לי מהראש במשך שבועות .
המלך המודח המסכן נאלץ לעמול בפרך ולדחוף את הסלע העצום במעלה ההר שוב ושוב , רק כדי לראות איך מאמציו יורדים לטמיון פעם אחר פעם עם התקרבותו לפסגה .
איזה עינוי , אמרתי לעצמי !
עצם המחשבה גרמה לי לחוות מועקה כבדה ויגון עמוק .
רק לאחר שנים ארוכות של התבוננות בעצמי ובאחרים הבנתי שמבחינות רבות חיינו אינם טובים בהרבה מאלו של סיזיפוס האומלל .
חלק גדול מהמאמצים שאנחנו משקיעים כדי להצליח ולהיות מאושרים יותר מבוזבזים לחינם , בדומה מאוד לסלע המתגלגל במורד ההר .
תחשבו על זה .
מדוע רוב ההחלטות שאנחנו מקבלים לקראת שנה חדשה נזנחות שנה אחר שנה ?
מדוע רוב הדיאטות לא נמשכות יותר מכמה שבועות ?
מדוע הקולות הטורדניים והחרדתיים שבראשנו לא מפסיקים לענות אותנו כשאנחנו מנסים להירדם ?
מדוע האושר שאנחנו חווים בכל פעם שאנחנו משיגים משהו שחשבנו שיעשה אותנו מאושרים נעלם כל כך מהר ?
מדוע כישורי מנהיגות חדשים שנרכשים בסדנאות נשכחים במהרה ומפנים את מקומם להרגלים ישנים ?
מדוע סדנאות פיתוח־צוות יקרות מביאות רק לשיפור זמני בלכידות ובביצועים של הצוות ?
האמת היא שבדומה לסיזיפוס , גם אנחנו נתונים לעינוי ולענישה בלתי פוסקים .
אבל מה שהרבה אנשים לא מבינים הוא שאנחנו עושים זאת לעצמנו .
הסיבה לכך שחלק גדול מניסיונותינו להשיג אושר והצלחה עולים בתוהו היא שאנחנו מחבלים בניסיונות הללו ; או ליתר דיוק , התודעה שלנו מחבלת בהם .
התודעה שלכם יכולה להיות החבר הטוב ביותר שלכם , אך גם האויב הגרוע מכול .
“ חבלנים “  חשאיים השוכנים בראשכם אחראים לרוב הקשיים בחייכם , וגורמים להשלכות מרחיקות לכת מבלי שבכלל תהיו מודעים לכך .
רק 20 אחוז מהאנשים ומהצוותים מממשים את מלוא הפוטנציאל שלהם , בעוד שכל השאר מבזבזים חלק ניכר מזמנם ומהאנרגיה שלהם בדחיפת סלעים במעלה ההר .
מודל האינטליגנציה החיובית מאפשר לכם למדוד ולשפר באופן משמעותי את כמות הזמן שבמהלכו המוח שלכם משרת אתכם , ולא מחבל בכם .
בצורה זו תוכלו להביא לשינוי בר קיימא במאזן הכוחות הפנימי שלכם , ולמצות הרבה יותר מהפוטנציאל הבלתי ממומש שלכם .
תוכלו גם לעזור לאחרים לעבור תהליך דומה .
תורת האינטליגנציה החיובית מוכוונת לפעולות ולתוצאות .
הכלים והטכניקות שהיא מספקת מבוססים על תהליכים בדוקים מתחומי מדעי המוח , מדעי הארגון , הפסיכולוגיה החיובית והאימון הקו־אקטיבי ( Co - Active ® ) .
הקדשתי שנים ארוכות לשכלול הכלים הללו :
בהתחלה התבססתי על חוויות אישיות בתור מנכ “ ל של שתי חברות ; ובהמשך על עבודתי כמאמן מאות מנכ “ לים , צוותי הניהול הבכירים שלהם , ולעתים גם בני משפחותיהם .
הכלים הללו נועדו להביא לשיפור מהיר בזמן קצר והותאמו במיוחד לסגנון החיים הפעלתני והעמוס של אנשי קריירה .
חלק מהתרגילים יכולים להביא לתוצאות מורגשות תוך עשר שניות בלבד .
אני ממליץ לכם לגשת לספר עם ציפיות גבוהות .
את הסיפורים שמתוארים בספר פישטתי במקצת למען הקיצור והבהירות , אך כולם מבוססים על מקרים הלקוחים מחיי לקוחות אמיתיים שאימנתי .
אם לשפוט על סמך חוויותיהם של אלה שכבר התנסו באופן אישי , החומרים המוצגים בספר זה יכולים לשנות את חייכם ולחולל מהפך מהותי בצוות או בארגון שלכם .
בבקשה , אל תתפשרו על פחות !
פרק 1 |  אינטליגנציה חיובית ומדד PQ
פרנק , מנכ “ ל של חברה ציבורית , הגיע לשפל הנמוך ביותר בקריירה המזהירה שלו כאשר מניית החברה שעמד בראשה איבדה שני שליש מערכה במיתון של 2008 .
הכאב שחש בגין הכישלון האישי שלו היה כה עז , שכאשר בתו בת העשר שאלה אותו מדוע הוא כל כך עצוב , הוא פשוט פרץ בבכי .
הוא לא היה מסוגל להפסיק להאשים את עצמו בקריסה האיומה של החברה , ולעתים קרובות התעורר באמצע הלילה כשהוא נחוש למצוא דרך להחזיר את החברה למסלול הנכון .
גם צוות הניהול הבכיר של פרנק היה נתון ללחצים אדירים .
המנהלים הקדישו חלק ניכר מזמנם בניסיון למצוא אשמים ולהבין את הסיבות לכישלון .
הם חששו לגורלם ולגורל משפחותיהם .
הם עבדו כמעט ללא הפסקה בתקווה לשפר את המצב , אך ללא הצלחה מרובה .
בדיוק אז פנה אלי פרנק לשם קבלת עזרה .
בפגישתנו הראשונה אמרתי לפרנק שאם הוא רוצה לחולל שינוי אמיתי וארוך טווח בחברה שלו , הדרך הטובה ביותר לעשות זאת היא להעלות את רמות האינטליגנציה החיובית שלו ושל צוותו .
בהסתמך על עקרונות האינטליגנציה החיובית ניסחנו שאלה מהותית , שנועדה לעצב ולכוון מחדש את השקפת הצוות ולקבוע מיקוד חדש למאמצי אנשיו :
“ מה אנחנו יכולים לעשות כדי שתוך שלוש שנים נוכל לומר שהמשבר הנוכחי הוא הדבר הטוב ביותר שהיה יכול לקרות לחברה שלנו ? “

המנהלים הבכירים של פרנק הביעו ספקנות כאשר הציג בפניהם את השאלה במהלך אחת מהפגישות השבועיות שלהם .
אולם פרנק המשיך לשאול את אותה שאלה בפתיחת כל פגישה .
בהדרגה התפוגגה הספקנות הראשונית והתחלפה בהתרגשות הולכת וגוברת .
בסיוע הרעיונות שהציתה השאלה שהועלתה בפניהם ועל ידי יישום מערך הכלים שמספקת תשתית האינטליגנציה החיובית , הם הצליחו לשנות באופן מהותי את הלך המחשבה שלהם :
מחרדה , אכזבה , אשמה והאשמה - לסקרנות , יצירתיות , התלהבות ופעילות החלטית .
צפיתי שתוך שנה הם ימצאו דרך להפוך את הכישלון הקולקטיבי שלהם להזדמנות אדירה .
זה לקח להם שישה חודשים .
במהלך השנה וחצי הבאות מיזגה וייעלה החברה את קו המוצרים שלה .
היא הכפילה את ההימור על הצעת הערך ( value proposition ) המקורית של החברה - זו שנעלמה כתוצאה משנים של רדיפה אחר הזדמנויות צמיחה מפתות אך לא רלוונטיות .
במהלך אותה תקופה החלה מניית החברה להתאושש בהדרגה .
כל חודש שחלף חיזק את אמונתם של פרנק ואנשיו כי החברה “ החדשה “  שלהם תהיה הרבה יותר דומיננטית , אפילו בהשוואה לתקופות השיא הקודמות שלה .
כאשר ביקרתי את פרנק לאחרונה , הוא סיפר שהשקט הפנימי והאושר שהוא חווה כיום חשובים לו אפילו יותר מההצלחה המקצועית והכספית המרשימה שבה בורך .
מדובר בתגובה טיפוסית ושכיחה , מכיוון שעלייה באינטליגנציה החיובית משפיעה על שני ההיבטים הללו של חיינו .
הדבר המרתק ביותר בעיני פרנק היה העובדה שהוא זכה להצלחה אמיתית רק לאחר שהפסיק להאמין שהוא חייב להצליח כדי להיות מאושר .
מהם אינטליגנציה חיובית ומדד ? PQ
כפי שכבר רמזתי , התודעה שלכם יכולה להיות החבר הטוב ביותר שלכם , אך היא גם האויב הנורא ביותר שלכם .
אינטליגנציה חיובית מודדת את החוזק היחסי של שני המצבים התודעתיים הללו .
אינטליגנציה חיובית גבוהה משמעה שהתודעה שלכם פועלת בתור חבר קרוב הרבה יותר מאשר כאויב .
אם האינטליגנציה החיובית שלכם נמוכה , ההפך הוא הנכון .
אינטליגנציה חיובית מהווה אם כן אמת מידה לרמת השליטה בתודעה שלכם וליעילות שבה היא פועלת לתועלתכם .
מכל האמור לעיל , קל להסיק שרמת האינטליגנציה החיובית שלכם משפיעה על מידת המימוש של הפוטנציאל האמיתי שלכם .
לדוגמה , כאשר תודעתכם מורה לכם שעליכם לעשות כל שניתן כדי להתכונן לפגישה החשובה מחר , היא פועלת כחברה שלכם .
לעומת זאת , כאשר היא גורמת לכם להתעורר בשלוש לפנות בוקר עם חרדות בנוגע לפגישה ומחשבות אובססיביות על השלכות הכישלון , היא פועלת בתור אויב .
היא פשוט גורמת לחרדות ולסבל ללא שום תמורה .
זוהי התנהגות שלכל הדעות אינה הולמת חבר טוב .
PQ הם ראשי התיבות המקוצרים באנגלית של מדד האינטליגנציה החיובית ( Positive Intelligence Quotient ) .
מדד PQ שלכם הוא ציון האינטליגנציה החיובית שלכם , והוא מיוצג באחוזים מ־ 0 עד 100 .
מדד PQ הוא למעשה אחוז הזמן שבמהלכו התודעה שלכם מתפקדת בתור חבר טוב , ולא בתור אויב .
במילים אחרות , זהו אחוז הזמן שבמהלכו התודעה משרתת אתכם ולא מחבלת בפועלכם .
אם יש לכם מדד PQ של 75 , למשל , זה אומר שהתודעה שלכם משרתת אתכם 75 אחוז מהזמן ומכשילה אתכם 25 אחוז ממנו .
זמנים שבהם התודעה נמצאת במצב ניטרלי אינם משוקללים בחישוב .
בפרק 8 אראה לכם כיצד מודדים PQ של אנשים וצוותים כאחד .
בנוסף גם אציג מחקר מרתק שמראה כי ציון PQ של 75 מהווה נקודת מפנה קריטית .
אנשים עם ציון גבוה יותר מומרצים כתוצאה מהדינמיקות הפנימיות שמתחוללות בראשם .
כאשר הציון נמוך יותר , הדינמיקות הללו גוררות מטה .
80 אחוז מהאנשים והצוותים הציגו ציונים נמוכים מנקודת המפנה החשובה הזו על ספקטרום האינטליגנציה החיובית .
זוהי בדיוק הסיבה לכך ש־ 80 אחוז מהאנשים ומהצוותים אינם מצליחים לממש את הפוטנציאל האמיתי שלהם להצלחה ולאושר אישי .
אתם יכולים למדוד את ה־ PQ האישי שלכם או של הצוות שלכם באתר האינטרנט .
ראיות מחקריות
מחקרים עכשוויים פורצי דרך בתחומי מדעי המוח , ייעוץ ארגוני ופסיכולוגיה חיובית מחזקים את תוקפם של עקרונות האינטליגנציה החיובית ואת הקשר בין PQ לבין ביצועים ואושר .
כאמור , מדד PQ משמש למדידת אחוז הזמן שבמהלכו המוח שלכם פועל בצורה חיובית ( משרת אתכם ) ; זאת לעומת הזמן שבו הוא פועל בצורה שלילית ( מכשיל אתכם ) .
המחקרים השונים מיישמים אמנם שיטות שונות לשם מעקב אחר חיוביות ולחישוב היחס בין חיובי לשלילי , אולם התוצאות שהתקבלו מאופיינות בעקביות ראויה לציון .
לשם האחידות והפשטות תרגמתי את הממצאים המרכזיים של המחקרים השונים למונחים של מדד PQ :
בניתוח שכלל למעלה מ־ 200 מחקרים מדעיים אשר ביחד בחנו למעלה מ־ 275,000 נבדקים נמצא קשר ישיר בין מדד PQ גבוה לבין משכורת גבוהה יותר והצלחה רבה יותר בתחומים המקצועיים , הזוגיים , הבריאותיים , הסוציאליים , החברתיים והיצירתיים .
אנשי מכירות בעלי PQ גבוה יותר מוכרים 37 אחוז יותר לעומת עמיתיהם בעלי PQ נמוך .
PQ גבוה הם בעלי סבירות גבוהה יותר לחלץ ויתורים , לסגור עסקאות ולבסס קשרים עסקיים עתידיים משמעותיים
עובדים בעלי PQ גבוה מנצלים פחות ימי מחלה והם בעלי סבירות נמוכה יותר להישחק או לפרוש .
רופאים שהצליחו להעלות את מדד PQ שלהם שיפרו את הזמן הממוצע שנדרש להם כדי להגיע לאבחנה מדויקת ב־ 19 אחוז .
סטודנטים שהעלו את ערך PQ שלהם זוכים להישגים טובים יותר במבחנים במתמטיקה .
מנכ “ לים עם PQ גבוה הם בעלי סבירות גבוהה יותר להוביל צוותים מאושרים יותר , שמדווחים שסביבת העבודה שלהם מוכוונת להישגים גבוהים יותר .
מנכ “ לים עם PQ גבוה יותר מציגים ביצועים טובים יותר ב־ 31 אחוז בממוצע כאשר שאר הגורמים נותרים ללא שינוי .
מנהלים עם PQ גבוה יותר מקבלים החלטות מדויקות ומחושבות יותר .
זאת בעוד שהמאמץ שנדרש מהם לבצע את עבודתם נמוך יותר .
השוואה בין 60 צוותים העלתה כי מדדי PQ של הצוותים סיפקו את החיווי הטוב ביותר להישגיהם .
בצי האמריקני , יחידות שהונהגו על ידי מפקדים בעלי PQ גבוה זכו ביותר פרסים שנתיים בגין יעילות ומוכנות .
יחידות שבראשן עמדו מפקדים בעלי PQ נמוך דורגו במקומות הנמוכים ביותר בטבלת הביצועים .
מחקרים פורצי דרך בתחום הפסיכולוגיה ומדעי המוח שומטים את הקרקע מתחת לטענה שעלינו לעבוד קשה כדי להצליח ולהיות מאושרים .
למעשה , העלאת מדד PQ תורמת במידה רבה לאושר ולביצועים ומובילה באופן טבעי להצלחה משופרת .
הצלחה ללא אושר היא יעד בר השגה גם לבעלי PQ נמוך , אולם הדרך היחידה להצלחה אמיתית ואושר מתמשך היא PQ גבוה .
מעבר להשפעה על הביצועים והאושר , מדד PQ גבוה יכול להביא לשיפור אמיתי בבריאות ולאריכות ימים :
מחקרים מצאו קשר ישיר בין תוצאות PQ גבוהות לבין תפקוד משופר של המערכת החיסונית , הפחתה ברמות ההורמונים הקשורים ללחץ , הפחתה בלחץ הדם , דעיכת כאבים , הפחתה במקרי ההצטננות , שיפור באיכות השינה , והפחתת הסבירות ללחץ דם גבוה , סוכרת ושבץ .
נזירות קתוליות אשר על סמך יומניהן האישיים היו בעלות PQ גבוה בשנות העשרים שלהן , חיו בממוצע כמעט 10 שנים יותר בהשוואה לנזירות אחרות בקהילה שלהן .
במילים אחרות , מדד PQ גבוה עוזר לאריכות ימים .
המידע המחקרי העשיר והמסקנות שניתן לגזור ממנו יכולים בקלות למלא ספר שלם .
ואכן נכתבו מספר ספרים מצוינים בנושא זה .
יצוינו במיוחד ספריהם של ברברה פרדריקסון , מרטין סליגמן , שון אקור וטל בן־שחר , שהם חלוצים בתחומם ומספקים ניתוח מרתק של המחקר האקדמי הנרחב שנערך בשנים האחרונות .
בספר זה אתמקד בהצגת כלים מעשיים שתוכלו ליישם באופן שוטף בחייכם האישיים ובמקום העבודה כדי להביא לשיפור באינטליגנציה החיובית שלכם ולהעלות את מדד PQ שלכם .
ההיסטוריה של אינטליגנציה חיובית ומדד PQ
נהוג לומר שהצורך הוא אבי ההמצאה .
אין ספק שצורך ממשי הוא שהביא להולדת תשתית האינטליגנציה החיובית .
התשתית הזו פותחה על ידי במקור כחלק מניסיון להביא להצלחה רבה יותר ולשקט נפשי עמוק יותר בחיי האישיים .
כל הכלים והטכניקות של תורת האינטליגנציה החיובית נוסו לראשונה על עצמי , הרבה לפני שבכלל הבנתי שאנשים אחרים יוכלו להשתמש בהם .
היתה לי ילדות קשה .
גדלתי בתנאי עוני - ילד רגיש בסביבה פוגענית .
חנות הירקות של אבי פשטה את הרגל זמן קצר לאחר שנולדתי , ואבי נאלץ להסתתר מהנושים שדפקו על דלת ביתנו מדי יום .
משפחתי שנשלטה על ידי אמונות תפלות החליטה שאני המקור למזל הרע שפגע בחנותו של אבי .
מכיוון שכבר לא היה אפשר להיפטר ממני , הוחלט להסתפק בשינוי שמי .
מאז אותו יום לא קראה לי עוד משפחתי בשמי האמיתי - שירזאד .
בדיעבד , האירוע הזה בישר די במדויק את טבען של רוב חוויות הילדות שלי .
מכיוון שחלק ניכר מצרכַי הפיזיים והרגשיים לא זכו למענה הולם , הקמתי סביבי חומת מגן של דיכאון .
תסכול מר וכעס כלפי עצמי והעולם היו מנת חלקי תקופה ארוכה , שכללה גם חלק ניכר מחיי הבוגרים .
היו לי שאיפות נעלות , וככל שהתבגרתי התברר לי שכדי להתמקד בפיתוח ומימוש עצמי עלי למצוא דרך לחדול להרגיש אומלל , כועס וחרד כל הזמן .
המחקר הראשוני שלי הוביל אותי ללמוד על מנגנוני הפעולה הפנימיים של המוח .
לאחר שסיימתי תואר בפסיכולוגיה בהצטיינות יתרה וככלות שנה של לימודי דוקטורט , נאלצתי להגיע למסקנה המאכזבת שכאן לא אמצא את התשובות לשאלות שהעסיקו אותי .
באותו שלב הפסקתי לשאול שאלות עמוקות יותר , ובדומה לרבים אחרים החלטתי לנסות למצוא את האושר בנתיב ההישגיות המקצועית .
ארבע השנים הבאות הוקדשו להשלמת תואר שני בהנדסת חשמל באחת האוניברסיטאות היוקרתיות בארצות הברית .
ואז התחלתי לעבוד כמהנדס מערכות במעבדת מחקר מובילה בתחום הטלקומוניקציה .
למדתי ועבדתי בחריצות וזכיתי באותות הערכה אשר קיוויתי שיגרמו לי להיות מאושר .
זה לא קרה .
חשבתי שאולי תואר שני במנהל עסקים יביא להאצה בתהליך .
נקודת המפנה ששינתה את חיי וגרמה לי לפתח את תשתית האינטליגנציה החיובית התרחשה בעודי יושב במעגל יחד עם 11 סטודנטים בבית הספר למנהל עסקים של אוניברסיטת סטנפורד .
הקורס נקרא “ דינמיקות בינאישיות “ , 15 וההנחיות שקיבלנו לאינטראקציה הקבוצתית ההיא היו :
להיות כנים ופתוחים לחלוטין בנוגע לרגשות ולמחשבות שלנו באותו מעמד .
בשלב מסוים פנה אלי אחד מחברי לקורס ואמר לי בחשש שהוא מרגיש לעתים קרובות שאני שופט אותו ושזה מפריע לו .
האזנתי לדבריו והודיתי לו בנימוס על הביקורת .
אבל מה שבאמת חשבתי היה , “ ברור שאתה מרגיש שאני שופט אותך , אתה אידיוט !
אתה הלוזר הכי גדול בקבוצה הזו .
מה אני אמור לחשוב עליך ? “

הקבוצה כבר החלה להתקדם לנושא אחר כאשר מישהי נוספת פנתה אלי ואמרה משהו מאוד דומה .
גם הפעם הנהנתי והודיתי לה בנימוס , אך בתוך תוכי הענקתי לה כמובן את המקום השני בטבלת הלוזרים של הקבוצה .
לאחר מכן הגיעה ביקורת נוספת , ועוד אחת , כולן באותה רוח .
בשלב זה כבר התחלתי להרגיש שלא בנוח , ואפילו קצת כעסתי .
אבל המשכתי לזלזל בביקורות .
הרי בסופו של דבר מה אכפת לי מה חושבת עלי חבורת המפסידנים הזו .
אבל אז האדם שישב לשמאלי , אדם שמאוד הערכתי , קם בגועל ועבר לצדו הנגדי של המעגל .
מסתבר שהוא הבחין שלא באמת הפנמתי את הביקורת שהופנתה כלפי .
הוא אמר שחוסר המוכנות שלי לקבל בצורה כנה את הביקורת עלי גרם לו לתסכול עמוק עד כדי כך שהוא לא מסוגל יותר לשבת לידי .
הוא אמר שגם הוא הרגיש ששפטתי אותו , אף על פי שבמקרה שלו השיפוט היה חיובי .
לטענתו , הוא נורא כעס מפני שהרגיש שאני מרומם אותו למעמד מיוחד , ושבגלל זה אינני מסוגל לקבל אותו בתור מי שהוא באמת .
הכנות והלהט שבהם הביע את רגשותיו אפשרו לו לחדור מבעד למעטה המגן של “ המבקר “  הפנימי שלי .
תוך רגע הבנתי שכל חיי הסתכלתי על דברים בצורה ביקורתית ושיפוטית , וסיווגתי כל דבר בתור טוב או רע - בקופסה כזו או אחרת .
הבנתי מיד שמדובר במנגנון הגנה שהתחיל לשמש אותי עוד כילד בניסיון להפוך את החיים לצפויים ומבוקרים יותר .
באותו יום , במעגל עם 11 חברים לספסל הלימודים , נגלה בפני כוח ההרס האדיר של המבקר “ החבלן “  הזה אשר הסתתר בראשי כל אותן שנים , על אף שמעולם לא הייתי מודע לקיומו .
התגלית הזו שינתה הכול .
היא גרמה לי לחדש את החיפוש אחר מנגנונים תודעתיים שיכולים להביא לאושר ולהיעדר אושר , להצלחה ולכישלון , ובסופו של דבר התמקדתי בשתי דינמיקות שקשורות זו בזו :
1 . התודעה שלנו היא האויב האיום ביותר שלנו .
התודעה טומנת בחובה תכונות שעלולות לחבל באופן פעיל באושר ובהצלחה שלנו .
החבלנים הללו ניתנים לזיהוי ולדיכוי בקלות רבה .
2 . “ שרירי המוח “ , שמספקים לנו גישה למחשבות העשירות ביותר ולתובנות העמוקות ביותר שלנו , התנוונו כתוצאה משנים של חוסר פעילות .
ניתן בקלות לחזק את “ שרירי המוח “  ולפרוץ נתיב גישה לחוכמות עמוקות ולכוחות מנטליים בלתי מנוצלים .
תרגילים שמתמקדים באחת מהדינמיקות הללו או בשתיהן יכולים לשפר באופן דרמטי את מדד PQ תוך פרק זמן קצר יחסית .
התוצאות הן שיפור דרמטי בביצועים ותחושת אושר בעבודה ובחיים האישיים כאחד .
מדד PQ בפעולה
אני היושב ראש והמנהל הכללי של “ המכון להכשרת מאמנים “  ( Coaches Training Institute , או CTI ) .
אנחנו ארגון הכשרת המאמנים הגדול ביותר בעולם .
הכשרנו אלפי מאמנים ברחבי כדור הארץ .
עבדנו עם מנהיגים ומנהלים ברוב החברות ברשימת פורצ'ן 500 , והדרכנו אנשי סגל בבתי הספר למנהל עסקים של סטנפורד וייל .
אימנתי באופן אישי מאות מנכ “ לים , במקרים רבים יחד עם צוותי הניהול שלהם ולפעמים אפילו בהשתתפות שותפיהם או בני משפחותיהם .
חלק גדול מהמנכ “ לים והמנהלים הבכירים שאימנתי במהלך השנים היו בעלי אישיות מטיפוס־ A , שאינם מעוניינים ו/או אינם מרגישים בנוח לעבור ניתוח פסיכולוגי מעמיק .
משום כך עוצבו הכלים והטכניקות של תורת האינטליגנציה החיובית באופן שמאפשר להגיע לתוצאות ללא צורך בפיתוח מקדים של מודעות פסיכולוגית עמוקה .
הטכניקות מבוססות על גישה פשוטה וישירה שגורמת לבנייה אמיתית של נתיבים עצביים חדשים במוחכם .
הנתיבים הללו מחזקים את האינטליגנציה החיובית שלכם .
העמקת התובנות וההוויה שלכם היא תוצר ישיר של בניית הנתיבים החדשים הללו , או חיזוק “ שרירי המוח “  שלכם .
ספר זה כולל שישה חלקים .
החלק הראשון , שכבר הגעתם לחציו , מספק סקירה כללית של תשתית האינטליגנציה החיובית .
אנחנו נמשיך את הסקירה הזו בפרק הבא .
קיימות שלוש אסטרטגיות שונות להעלאת מדד PQ , ואנחנו נדון בהן בחלקים השני , השלישי והרביעי של הספר .
בחלק החמישי נלמד כיצד מתבצעת הערכת PQ לפרטים ולצוותים כדי שתוכלו לעקוב אחר ההתקדמות שלכם .
בחלק השישי נלמד כיצד ליישם את מדד PQ כדי להתגבר על אתגרים שונים בעבודה ובחיים , וכן נסקור שלושה תחקירי אירוע מעמיקים .
כל פרק נחתם בסעיף “ התבוננות “  שיעודד אתכם למצוא את הזיקה בין הרעיונות שהועלו בפרק לבין העבודה והחיים האישיים שלכם .
הפוטנציאל שלכם נקבע על ידי מספר רב של גורמים , ביניהם האינטליגנציה הקוגניטיבית שלכם ( מנת משכל , או IQ ) , האינטליגנציה הרגשית שלכם ( EQ ) , ועל ידי היכולות , הידע , הניסיון והקשרים החברתיים שלכם .
עם זאת , האינטליגנציה החיובית ( PQ ) היא זו שקובעת כמה מהפוטנציאל האדיר שטמון בכם תצליחו לממש .
על ידי העלאת ה־ PQ שלי הצלחתי להפוך את הקשיים והאתגרים הלא פשוטים שאיתם נאלצתי להתמודד בחיי למתנות ולהזדמנויות שאפשרו לי להשיג הצלחה , אושר ושקט נפשי .
ספר זה נכתב מתוך אמונה שלמה שגם אתם יכולים לעשות זאת .

חלק ראשון
המנכ"ל התרווח בכיסא המסתובב והדליק את הטלוויזיה השטוחה .
יש איזו מלחמה בוונצואלה .
הוא הכריח את עצמו להמשיך להסתכל - אנשים מצפים ממנו לדעת דברים כאלה .
בפגישה בשבוע שעבר שאלה אותו אישה אחת אם שמע על גאנה .
הוא חייך וזקף אגודלים כי ידע שגאנה בדיוק העפילה למונדיאל .
אבל התברר שהיא דיברה על רצח עם .
הוא נעץ מבט נחוש בטלוויזיה , אבל כעבור דקות אחדות הזדגגו עיניו משעמום והוא החליט לעשות הפסקה קצרה .
הוא יעביר ערוץ לחמש , עשר דקות גג .
ואחר כך יחזור לוונצואלה הזאת .
הוא לחץ על כפתור המועדפים בשלט , וגבר שמן הופיע על המרקע .
היו לו שלושה כתמי זיעה עצומים על החולצה - שניים מתחת לבתי השחי ואחד באמצע הבטן .
" בואו נשמע אתכם ! "
צרח הגבר במיקרופון .
" בואו נשמע אתכם מהללים את אלוהים ! "
המנכ"ל זפזפ לערוץ כנסייה אחר ואחריו לעוד אחד .
לפעמים כשהוא מתחיל לצפות בערוצי הכנסיות הוא פשוט לא מצליח להפסיק .
הוא אוהב את המרץ והקצב של המטיפים , את התנועות והגניחות הנלהבות של הקהל .
הוא עבר לכנסייה בפטיסטית בממפיס .
אישה מבוגרת רצה על הבמה הלוך ושוב , וחבטה על גופה ועל פניה כאילו היא מנסה להימלט מנחיל דבורים קטלניות .
" הללו את אלוהים ! "
היא צרחה .
" הללו את אלוהים , הללו את אלוהים , הללו ... "
גבר צעיר הציץ למשרד .
" אלוהים ?
אתה עסוק ? "
אלוהים זפזפ בזריזות בחזרה למלחמה .
" אה ...
רק מנסה לעשות משהו בקשר לוונצואלה הזאת ! "
הוא אמר והצביע בכיוון הכללי של הטלוויזיה .
" יש שם מלחמה . "
" אוי ! "
אמר המלאך הצעיר .
" לא התכוונתי להפריע ! "
" לא קרה כלום .
איך אני יכול לעזור לך ? "
" נדמה לי שהגיע הזמן לפגישה של עשר ? "
אלוהים הציץ בשעונו וגיחך .
" מה אתה אומר , " הוא אמר .
" לא שמתי לב לשעה ! "
המלאך הוביל את אלוהים במסדרון לחדר הישיבות של ההנהלה .
הוא רצה לפטפט איתו קצת , אבל לא ידע מה להגיד .
למען האמת הבוס שלו עדיין מפחיד אותו .
קרייג עובד ב"גן עדן בע"מ " כבר חמש שנים , אבל זאת הפעם הראשונה שיוצא לו לדבר עם אלוהים פנים אל פנים .
ההזדמנות נפלה לידיו לגמרי במקרה .
הוא ישב ושתה קפה , ואחד המלאכים הראשיים טפח לו בכוח על הגב ואמר , " היי , כוח עזר , תביא את אלוהים לחדר הישיבות . "
קרייג הוא מלאך , שתי דרגות מלאות מעל כוח עזר , אבל הוא לא טרח לתקן את דברי המלאך הראשי - הוא למד על בשרו שאין טעם לדבר איתם בהיגיון .
חוץ מזה הוא שמח על ההזדמנות לראות סוף סוף את המשרד של אלוהים .
וציפיותיו התגשמו במלואן .
הטלוויזיה של אלוהים היתה ענקית - שישים אינץ' לפחות - והשלט היה מדהים , לוחית כרום נוצצת שנראתה כאילו נוצקה במיוחד עבור כף ידו .
השולחן היה עשוי עץ מלא ומכוסה כולו צעצועי מנהלים מגניבים .
קרייג ראה ביניהם קובייה הונגרית ( בשלבי פתרון מתקדמים במידה מרשימה ) וגם " עריסתו של ניוטון " , עם הכדורים המבריקים שמתנדנדים דקות ארוכות מכל דחיפה קלה .
הוא הגיע לחדר הישיבות ופתח בקושי מסוים את דלת הפליז הכבדה .
אלוהים נכנס לחדר בנחת וקרייג ניסה להיכנס אחריו , אבל יד כבדה נחתה על כתפו .
זה היה וינס , מלאך ראשי עצום בגובהו בעל שיער בלונדיני חלק .
" מצטער , " אמר וינס וגיחך אליו מלמעלה .
" חברי הנהלה בלבד . "
בדרכו חזרה למטה , ל"מחלקת נסים " הנחותה , ניסה קרייג לנחש מה קורה מאחורי דלת חדר הישיבות .
שם למעלה מתקבלות ההחלטות החשובות :
הכרעות משמעותיות הרות אסון שישפיעו על גורלם של מיליארדים .
הוא חשב בלבו שהיה נותן הכול רק בשביל לשבת איתם ליד השולחן .
וינס פתח את מכסה העט הנובע .
" ליגת הפוטבול ? "
הוא שאל .
אלוהים עצם את עיניו ועיסה את רקותיו .
" הגְרין בֵּיי פּקֵרס , " הוא אמר לבסוף .
המלאכים הראשיים מלמלו בהסכמה .
וינס כתב " פקרס " בדפדפת צהובה והקיף את המילה בעיגול .
" יטופל , " הוא הבטיח לו .
" מה עם נאסקר ? "
" אני אוהב את טרווֹר בּיין , " אמר אלוהים .
" ואת דייוויד רוּטימן . "
וינס כתב את שמות הנהגים .
" ליגת ההוקי ? "
אלוהים משך בכתפיו .
" לא משנה לי . "
הוא הצביע פתאום על וינס .
" רגע , איך הנתונים שלי ? "
וינס שלף מתיקו במהירות תרשים עוגה .
" ממש מעולים , " הוא אמר .
" שמונים וחמישה אחוז מהאנושות סוגדים לך בצורה כזאת או אחרת . "
" יוצא מן הכלל , " אמר אלוהים וחייך בגאווה למראה התרשים .
" אתה מזהה איזו בעיה דמוגרפית ? "
וינס שתק בהיסוס .
" לכמה סטודנטים יש ספקות , " הוא הודה .
" אבל להערכתנו הם יתעשתו . "
" בטוח ? "
המלאך הראשי הנהן במרץ .
" זה רק עניין זמני . "
אלוהים כיווץ את מצחו .
" מה עם לינרד סקינרד ? "
הוא שאל .
" איך התקדמתם עם הסיפור הזה ? "
וינס בלע את רוקו .
לַינרד סקַינרד היא הלהקה החביבה על אלוהים , וכבר חודשים הוא לוחץ על המלאכים הראשיים להביא איכשהו לאיחוד של ההרכב המקורי .
" אני לא בטוח שזה בר־ביצוע , " אמר וינס .
" כלומר ...
חצי מהמייסדים כבר מתים . "
" אבל מה עם אלה שעוד בחיים ?
גארי רוֹסינגטוֹן ?
לארי ג'נסטרום ?
אני בטוח שאם תצליחו להכניס את החבר'ה האלה לחדר אחד נוציא מהם רוק אדיר . "
וינס נאנח .
" נמשיך לעבוד על זה . "
אלוהים שילב את ידיו .
" והיאנקיז ? "
" מובילים את הטבלה בהפרש של שלושה ניצחונות , " אמר וינס ושלף בזריזות עוד תרשים מהתיק .
" ואלכס רודריגז חובט לפחות חבטה אחת מוצלחת למשחק כבר עשרים משחקים ברציפות . "
אלוהים התרווח בכיסאו וחייך .
" יופי , " הוא אמר .
" אז בואו נשחק גולף ! "
קרייג חזר ל"מחלקת נסים " - מבוך של תאים משרדיים זעירים שבו העביר את רובם המכריע של חייו .
בהשוואה למשרד של אלוהים ולחדר הישיבות המפואר שבו המלאכים הראשיים סוגרים עניינים נראה המקום קודר מתמיד .
אבל ברגע שהתיישב ליד שולחן העבודה שלו והדליק את המחשב התפוגגה תחושת המרירות .
על המסך ריצדו באור בוהק המילים " אפשרות לנס " .
הוא לחץ על הלינק , ותמונה של רחוב קטנטן במוֹבַּייל , אלבמה , מילאה את המסך .
ילד וילדה חזרו הביתה משיעורי השלמה בחופשת הקיץ .
הם הלכו בחום הקופח של אוגוסט בפרצופים משועממים ואומללים .
קרייג חיכה בסבלנות עד שהתקרבו לברז כיבוי אש סמוך , ואז הזניק את הלחץ התת־קרקעי .
סילון מים פרץ מהברז והרטיב את הילדים בזרם קר כקרח .
הם רקדו בקילוחי המים בצווחות צחוק .
קרייג היה מזועזע .
הביקור בקומה העליונה בלבל אותו עד כדי כך שכמעט פספס את נס הברז .
הוא נתקף ייסורי מצפון - למה קם מהכיסא בכלל ?
הוא סקר את מפת העולם ועד מהרה מצא עוד " אפשרות לנס " .
אישה מבוגרת בניו בְּרַנסוויק הסתובבה ברחוב במעיל ישן ולא ידעה שכיסי המעיל מלאים כסף .
קרייג שיגר אליה משב רוח עז , והיא סיננה כמה קללות נמרצות ותחבה ידיים לכיסים כדי להתחמם .
כעבור רגע היא הניפה את אגרופה באוויר ובידה צרור שטרות מקומטים של עשרים דולר .
קרייג התרווח בכיסאו וחייך .
האישה רקדה עכשיו במגרש חניה ריק וטלטלה את ישבנה לכל עבר במין מָקָרֵנה מאולתרת .
אין מחזה משמח יותר מבני אנוש שחוגגים את הנסים שעשית .
קרייג פרגן לעצמו שלושים שניות של צפייה ואחר כך סגר את החלון .
אם ירשה לעצמו להיסחף הוא לא יעשה את העבודה .
הגיע הזמן לעבור לבא בתור .
תייר במונטה קרלו התקרב לשולחן רולטה שללא ספק מישהו טיפל בו .
קרייג ניסה להסיט את האומלל ממסלולו , אבל נקישה קלה קטעה את חוט מחשבותיו .
" קרייג ? "
צעירה גבוהה וגרמית שלעיניה משקפיים ענקיים הציצה לתא שלו .
" סליחה על ההפרעה , " היא אמרה והושיטה את ידה ללחיצה .
" אני אלייזה . "
" אוי , לא !
שכחתי לגמרי שאת אמורה לבוא .
חיכית הרבה ? "
" מתשע , " היא אמרה וחייכה בעליזות כדי להסוות את כעסה .
" אני ממש מתנצל .
איך אני יכול לפצות אותך ? "
" אני אשמח שתעשה לי סיור .
אם אתה לא עסוק מדי . "
קרייג הציץ במסך המחשב .
התייר התיישב ליד שולחן הרולטה ושם סכום אדיר על השחור .
מאוחר מדי לתקן את הנזק .
" אין בעיה , " אמר קרייג .
" בואי איתי ! "
אחרי שלוש שנים ארוכות ומייגעות כתת־מלאכית ב"קלט תפילות " קיבלה אלייזה קידום ל"מחלקת נסים " .
קרייג הסכים להראות לה את הקומה החדשה שלה , אבל איחר מאוד בגלל הביקור למעלה .
בבוקר הראשון שלה כמלאכית ישבה אלייזה בחדר המנוחה והציצה שוב ושוב בבלקברי שלה בניסיון למצוא הסבר ממנו .
היא רתחה מכעס על שנאלצה לחכות לו כל כך הרבה זמן , אבל עד מהרה התחלף הכעס בהתרגשות מהסיור .
קרייג הוליך אותה ברחבי המשרד ההומה , והיא סובבה את ראשה בלהיטות לכל עבר .
בכל מקום שהסתכלה אליו ראתה מלאכים סוקרים את המפה , מקלידים שורות קוד , משנים את העולם בכמה נקישות קלות באצבעותיהם .
הכול נראה נפלא בדיוק כמו שדמיינה .
" שיט ! "
צרח מישהו .
אלייזה הציצה לתא הקרוב .
מלאך מבוגר ומקריח הפך בטעות כוס קפה , והמשקה החום כהה נשפך על המקלדת .
הוא שלף כמה דפים אקראיים ממגש הדואר הנכנס וניסה לספוג בהם את הלכלוך .
" כל פעם , " הוא רטן .
" כל פעם זה קורה מחדש . "
" מי זה ? "
לחשה אלייזה .
" בריאן , " ענה קרייג .
" עוברים עליו ימים קשים . "
" אתם עובדים יחד ? "
" לא , אנחנו במחלקות משנה שונות .
אני ב'שביעות רצון כללית' והוא ב'בטיחות הגוף' . "
" אז הוא מונע תאונות ? "
" כן ...
כלומר , הוא מנסה . "
אלייזה הציצה לתא המשרדי של בריאן .
צג המחשב שלו היה מחולק לשישה־עשר חלונות ובכל אחד מהם הופיעה " אפשרות לפציעה " אחרת .
הפציעות היו שונות זו מזו במידת החומרה , החל במכה בבוהן ועד כוויות מדרגה ראשונה , אבל דבר אחד היה משותף לכולן :
אפשר היה למנוע אותן .
אלייזה ראתה את הנפגעים צועקים ומקללים על המסך .
כמה מבני האנוש הפנו את הקללות לשמים , כאילו ידעו בחוש שבריאן הוא האשם בסבלם .
" אוף , אלוהים , " אמרה אישה זקנה שהאגודל שלה נחתך מפחית טונה .
" ססאמק . "
בריאן עצם את עיניו ושפשף את פניו .
הוא נשם נשימות עמוקות ואטיות .
" איך הוא מונע את הפציעות ? "
שאלה אלייזה .
" כלומר ...
איך הוא מנסה ? "
" בדיוק כמו בכל הנסים , " הסביר קרייג .
" בעזרת ' השפעה מלאכית' . "
הוא הוביל אותה לארון קרוב ונתן לה ספר עב כרס בכריכת עור .
היא עלעלה בדפים והסתכלה על התרשימים הצפופים במצח מכווץ .
" אני יודע שזה נראה מבלבל , " אמר קרייג באהדה .
" אבל אחרי כמה זמן מתרגלים . "
אלייזה הצביעה על טבלה גדולה על כמה דפים מקופלים שנשאה את הכותרת " משבי רוח " .
" מה זה ? "
" זה שימושי מאוד כשצריך להזיז משהו .
למשל אם רוצים להעיף הצדה איזושהי מגבת חוף כדי שבן אנוש ימצא את מפתחות המכונית שלו . "
אלייזה פתחה את טבלת משבי הרוח .
היא השתרעה על ארבעים עמודים בתוספת הערות שוליים .
" למה אי אפשר פשוט להכניס לו את המפתחות לכיס ? "
קרייג צחק .
" נשמע טוב , מה ?
זה היה יכול להקל עלינו מאוד .
אבל לצערי הרב אסור לנו להפר אף אחד מהחוקים . "
" אילו חוקים ? "
" החוקים האלוהיים .
כבידה , תרמודינמיקה , זמן .
הם קשיחים לחלוטין .
אנחנו צריכים להתחשב בהם . "
" אז אנחנו לא יכולים , נגיד , להקים מישהו לתחייה .
או לעזור לאנשים לעוף . "
" נכון .
בלי טלפורטציה , טלפתיה , העלמת חפצים וכדומה .
אסור לנו לעשות שום דבר שבני האנוש עלולים לחשוד שהוא על־ טבעי . "
" אז אסור לנו לעשות שום דבר כיפי . "
קרייג חייך .
" בזה אני לא כל כך בטוח . "

הקדשתי את חיי לנושא הדחיינות - הן כחוקר והן כמטפל .
בימינו אלה , כאשר המחקר הופך לעתים קרובות להיות ״ מחקר עצמי ״ , אין זה מקרה .
המדענים מכירים לעתים קרובות את נושאי מחקריהם באופן אינטימי - אלה בעיות שהם נתקלים בהן בעצמם לעתים תכופות .
נכון שיש לי אהדה מיוחדת למצוקתו של הדחיין משום שאני עצמי חוויתי מצוקה זו במשך שנים רבות .
כיום זכתה עבודתי להכרה בין־לאומית , הדרכתי אלופי מכללות לאומיות בתחרויות של בתי ספר לעסקים , ופרסי הוראה ומחקר מעטרים את קירות משרדי .
אבל במשך מרבית ימי חיי חשתי בפוטנציאל הגווע בתוכי , מעורב בתסכול על שלא יכולתי להתמיד בכל ניסיונותי להשתפר .
מפגשים עם אנשים שהיו מטבעם בעלי יכולת ביצוע גבוהה משלי הזכירו לי את פגמי שלי , העכירו את רוחי ויצרו אצלי טינה רבה ולא מוצדקת .
למזלי , נמשכתי אל מקצוע שיעדו הוא לזהות את הגורמים המאפשרים שינוי , ויישמתי גורמים אלה בחיי בזה אחר זה .
תואר הדוקטור שלי הוא בפסיכולוגיה תעשייתית־ארגונית , תחום הבוחן באופן מדעי את פעולותינו ומחשבותינו במקום העבודה .
ביישום הפסיכולוגיה לעבודה מתמקדים בשיפור הביצועים , ברווחה וכמובן במוטיבציה או בחוסר המוטיבציה במקום העבודה .
לרוע המזל , מרבית הטכניקות בתחום זה אינן מוכרות היטב , קבורות במעמקיהם של כתבי עת עלומים וכתובות בעגה אקדמית המובנת רק ליודעי ח ״ ן .
כשהנושא הוא דחיינות , הבעיה הופכת למורכבת יותר .
הנושא זוכה לתשומת לבם של כל מדעי החברה , ומהווה נושא למחקר ברחבי העולם .
קיימים יותר משמונה מאות מאמרים מדעיים בנושא , בתחומים מגוונים , החל בכלכלה וכלה במדעי המוח , בשפות שונות מגרמנית ועד יפנית , והאתגר הוא להשליט סדר בכל המגוון הזה .
וכאן אני נכנס לתמונה .
מצאתי שתי דרכים לחקור דחיינות .
הדרך הראשונה היתה באמצעות מחקרי שלי , שעליו תקראו מיד .
דרך זו העניקה לי בסיס לתיאוריה המסבירה מדוע אנחנו דוחים דברים .
אבל אז הייתי צריך להתמודד עם מגוון הדיסציפלינות שחקרו את נושא הדחיינות ופרסמו את תוצאותיהן במאמרים ובספרים רבים מספור .
התמזל מזלי להיתקל בטכניקה מדעית חדשה ושמה ניתוח־ על , ולהתאים אותה למחקר שלי .
טכניקת ניתוח־על מזקקת באופן מתמטי את התוצאות מאלפי מחקרים כדי להגיע למכנה המשותף הבסיסי של כולם .
ברמה הבסיסית ביותר , ניתוח־על הוא מה שמאפשר למדע להתקדם .
על ידי קיום סינתזה של ידע , הוא חושף את האמיתות החבויות שאנו מחפשים .
הוא בעל עוצמה רבה , ניתן ליישום בכל תחום ומספק לנו את המידע הדרוש לנו כדי לנהל את העולם .
למשל , הטיפול הרפואי שאנו מקבלים מהרופא שלנו , החל באסטמה וכלה במחלת אלצהיימר , מבוסס קרוב לוודאי על תוצאות של ניתוחי־על .
זוהי דיסציפלינה שלמדתי היטב :
אני המצאתי כמה מהטכניקות הבסיסיות ביותר שלה , אני מלמד אותה לאחרים ופיתחתי תוכנות שלה .
אני רוצה לחשוב שזה משהו שאני טוב בו .
3 זה היה טבעי בעבורי אפוא לבצע ניתוח־ על של המחקר שנעשה על דחיינות , בהתחשב בכך שלא היתה שום דרך אחרת לקבץ את כל הממצאים .
עלי לומר שתחום הדחיינות הוא אגוז קשה לפיצוח , שכן כל מתודולוגיה וטכניקה מדעית התמודדו איתו .
חוקרים ביצעו ניסויי מעבדה , קראו יומנים אישיים , התעסקו עם מוליכים עצביים וניתחו דנ ״ א .
הם ניטרו כל סביבה אפשרית , החל בנמלי תעופה וכלה בקניונים ; הם חיברו כיתות שלמות למכשירים כדי לעקוב אחרי כל תנודה ורעד של כל סטודנט וסטודנט ; והם חקרו דחיינים מכל רקע אפשרי , כולל יונים , מכרסמים , וחברי קונגרס אמריקנים .
ניסיון להתאים בין כל אלה משול לניצוח על תזמורת של בית משוגעים .
כלי המיתר , כלי הנשיפה וכלי ההקשה מנגנים אותה מנגינה אבל לא באותו חדר , ולא באותו קצב או טון .
הפיכת כל הרעש הזה למוזיקה הוא נושא הספר הזה .
התגליות שלי יפתיעו אתכם ויערערו על הסטטוס קוו .
חלקים ממחקרי כבר פורסמו , כמו המאמר שלי ״ טבעה של הדחיינות ״  שהופיע ב־ Psychological Bulletin , כתב העת המכובד ביותר של מדעי החברה .
חלקים ממנו כבר הוזכרו במאות אמצעי תקשורת ברחבי העולם , מאירלנד ועד הודו ומ־ Scientific American ל־ Good Housekeeping וה־ Wall Street Journal .
אבל רוב תגליותי מוצגות כאן לראשונה .
בתוך דפים אלה תגלו כי במשך עשרות שנים האבחנות שלנו לגבי הדחיינות היו שגויות , שכן ייחסנו אותה לתכונה הקשורה לפחות דחיינות , ולא ליותר .
הסיבות האמיתיות לדחיינות הן בחלקן גנטיות ובחלקן קשורות למבנה הבסיסי של מוחנו , מה שמסביר מדוע דחיינות מופיעה בכל תרבות ולאורך ההיסטוריה כולה .
עם זאת , אי־אפשר לפטור לחלוטין את ההשפעות הסביבתיות ; ייתכן שאין הן אחראיות לקיום הדחיינות , אך הן אחראיות לעוצמתה - החיים המודרניים הפכו את הדחיינות למגפה של ממש .
ונחשו מה ?
כל הממצאים האלה נובעים מיישומה של נוסחה מתמטית פשוטה שאותה פיתחתי - משוואת הדחיינות .
משום שהצלחתי לזקק את התכונות הבסיסיות ביותר של הדינמיקה הגורמת לנו לדחות דברים , הצלחתי גם לפתח אסטרטגיות שנוכל להשתמש בהן במהלך חיינו - בלימודים , בעבודה או בחיים האישיים - כדי להילחם בנטייתנו המולדת לדחות דברים .
אתגר קשה ?
אין ספק .
לכן כתיבת הספר הזה נמשכה שנים רבות כל כך .
אני מקווה שהשעות שתעבירו בקריאתו יספקו לכם דרך חדשה לחשוב על האופנים שבהם אנחנו מעבירים - ומבזבזים - את זמננו .

1 דיוקן של דחיין

לעולם אל תדחה למחר את מה
שתוכל לעשות מחרתיים .
- מרק טוויין

ספר זה עוסק בכל הבטחה שהבטחתם לעצמכם והפרתם .
הוא עוסק בכל מטרה שהצבתם לעצמכם והזנחתם , משום שלא הצלחתם למצוא את המוטיבציה הדרושה .
הוא עוסק בכל הדיאטות שנדחו , בהתרוצצות של הרגע האחרון לסיים פרויקטים , ובמבטים המאוכזבים של אנשים התלויים בכם - או במבט הנשקף אליכם מן המראה .
הוא עוסק בלהיות הבטלן שבמשפחה או זה שנותר מאחור בין החברים .
הוא עוסק בענן המאיים של מטלות לא גמורות , החל בחשבון שלא שולם בזמן וכלה בבלגן הממלא את הבית .
הוא עוסק בתור לרופא הנדחה שוב ושוב או בעניינים הכספיים הלא מוסדרים .
הוא עוסק בעיכובים , באיחורים , בהזדמנויות אבודות , ועוד ועוד .
ספר זה עוסק גם בצד האחר , ברגעי הפעולה שבהם הדחיינות מפנה את מקומה לבהירות ולריכוז מופלאים , כשהעבודה מתבצעת במהירות וללא היסוס , וּויתור אפילו אינו עולה על הדעת .
הוא עוסק בשינוי אישי , בתשוקה בלתי מופרעת , משוחררת מתחרות פנימית , ובשעות פנאי חפות מאשמה שאפשר ליהנות מהן לאחר שהמטלות היומיות הסתיימו .
ספר זה עוסק בפוטנציאל , מבוזבז וממומש ; הוא עוסק בחלומות שנמוגו ובחלומות שנוכל להגשים .
בראש ובראשונה , הספר הזה עוסק בשינוי שארית חייכם , מדחיית כל דבר לעשיית כל דבר .
הגורם העיקרי המונע מאיתנו לבצע את הדברים שאנחנו רוצים וצריכים לעשות הוא הדחיינות .
אין זו שאלה של עצלנות , אף שקל לבלבל בין השתיים .
שלא כמו העצלנים באמת , הדחיינים רוצים לעשות את מה שהם צריכים לעשות - ובדרך כלל מגיעים לזה , אבל לא בלי מאבק איתנים .
אני אוכיח כי העיכובים הם בחלקם תורשתיים , וכי במידה רבה אנו מתוכנתים לדחיינות .
נטייתנו לדחות דברים התעצבה במשך מאה מיליון שנים , וכעת היא טבועה כמעט לגמרי במהותנו .
אך המחקר מוכיח כי למרות טבעם המוטמע , יש באפשרותנו לשפר את הרגלינו ולשנות התנהגות זו .
דחיינים המבינים את התהליך שמאחורי חוסר המעש שלהם יכולים ללמוד להילחץ פחות בשל תאריכי היעד הנדרשים מהם ולעמוד בהם טוב יותר .
ספר זה מספר את סיפורה של הדחיינות .
הוא מתמשך מממֶפיס שבמצרים העתיקה ועד לניו יורק של ימינו , מאגף חולי הסרטן ועד לבורסה .
אני מקווה שהוא יאיר את עיניכם בכל הנוגע לסיבות שבעטיין אנו דוחים , מה נובע מהדחיינות ואילו שיטות נוכל ליישם כדי לעשות משהו בנידון .
נתחיל פשוט בהגדרת המושג דחיינות , ונסייע לכם להחליט אם אתם דחיינים , ואם כן , כיצד אתם חווים התקף דחיינות .
אם אתם דחיינים - וקרוב לוודאי שאתם כן - אתם חלק מקהילה גדולה מאוד .
הגיע אפוא הזמן שתכירו זה את זה מעט טוב יותר .
מה נחשב לדחיינות ומה לא
יש כל כך הרבה בלבול סביב הדחיינות , שמוטב להשכיב את הנושא שלנו על שולחן הניתוחים ולהתחיל להפריד מיד את המוץ מן התבן .
הדחיינות אינה רק עיכוב , אף שהתעכבות היא חלק בלתי נפרד ממה שאנחנו עושים .
המילה הלועזית לדחיינות - procrastination - באה במקור מהמילים הלטיניות pro , שמשמעה " קדימה , הלאה או בעד " , ו־ crastinus , שמשמעה " שייך למחר " .
אך משמעותה העמוקה של הדחיינות רחבה הרבה יותר ממשמעותה המילונית .
זהירות , סבלנות וסדר עדיפויות מכילות כולן מרכיבים של עיכוב , אך המשמעות של אף אחת מהן אינה דומה לזאת של דחיינות .
מאז הופעתה הראשונה בשפה האנגלית במאה השש־עשרה , הדחיינות גילמה לא רק עיכוב גרידא אלא עיכוב לא־רציונלי .
כלומר , אנו דוחים באופן רצוני משימות שונות , אף שידוע לנו שאנו מזיקים לעצמנו בכך .
אנו דוחים , אף שברור לנו שאנו פועלים נגד האינטרסים של עצמנו .
רבים הם אלה שאינם מבדילים בין עיכובים מושכלים לבין דחיינות .
כשאתם רואים עמית לעבודה מתרווח בשלווה בכיסאו , ידיו שלובות מאחורי עורפו , אתם שואלים מה העניין והוא משיב בעליצות :
" אני ?
אני דוחה את זה ! "
אבל הוא לא באמת דוחה .
הוא מתעכב בשמחה עם הפרויקט משום שהוא יודע שיש סיכוי רב שהוא יבוטל במשך השבוע , ואם לא , תמיד יוכל לכתוב אותו ברגע האחרון .
זה מהלך חכם .
בתסריט הזה , מי שחייב באופן כפייתי לסיים הכול במהירות האפשרית הוא המתנהג באופן לא־רציונלי , שכן הוא מנסה לסיים עבודה שלפי כל הסימנים עומדת להפוך ללא־רלוונטית .
האובססיבי , זה המשלים כל מטלה מיד עם הטלתה , אינו פועל נכון יותר מהדחיין המשאיר הכול לרגע האחרון .
שניהם אינם מתכננים את זמנם כהלכה .
לפיכך , אם אינכם מגיעים למסיבה הרבה לפני כולם או אינכם מגיעים לנמל התעופה שלוש שעות לפני ההמראה - אין זו דחיינות .
אם תתעכבו רק קצת , תוכלו לחסוך רגעים מביכים עם המארחים שלכם , שמן הסתם עדיין מתכוננים , ותמנעו מעצמכם המתנה מעיקה לטיסה שלכם בנמל התעופה .
כמו כן , אין זו דחיינות לעזוב ( ולדחות ) הכול בתגובה למצב חירום .
זה לא חכם להתעקש לסיים את כיסוח הדשא ולא למהר אל ביתכם העולה באש .
אמנם לא דחיתם את כיסוח הדשא , אבל השרידים החרוכים של ביתכם הם מחיר גבוה מדי .
בהתאם לכך , גילוי גמישות בהתאמת לוח הזמנים לצורכי בן או בת הזוג או הילדים , יכול להציל את חיי המשפחה .
דברים לא יכולים לקרות כולם בבת אחת ; הדחיינות טמונה בבחירה מה לעשות עכשיו ומה לדחות , ולא בדחייה עצמה .
אתם הדחיינים
כעת כשאנו מבינים מהי דחיינות , האם אתם לוקים בה ?
היכן אתם ממוקמים על סולם הדחיינות ?
האם אתם מתמהמהים מן השורה או דחיינים בנשמה שהמילה " מחר " מקועקעת לכם על הגב ?
קיימות כמה שיטות משעשעות היכולות לגלות עד כמה חמורה נטיית הדחיינות שלכם .
ראשית , בדקו את כתב היד שלכם .
אם הוא מרושל ועצל , הדבר יכול להצביע על כך שגם אתם כאלה .
אפשרות אחרת היא להביט בכוכבים ...
נכון יותר , בכוכבי הלכת .
אסטרולוגים מציינים כי בכל פעם שמֶרקוּרי נמצא בנסיגה , או כשהוא מנוגד ליופיטר , הדחיינות נוטה להתגבר .
1 אתם גם יכולים לנסות קלפי טארוט .
הקלף " 2 חרבות " מסמל בדרך כלל את העובדה שאתם מתלבטים בבעיה מסוימת ודוחים את ההכרעה .
באופן אישי , אני מעדיף גישה מדעית יותר .
תוכלו ללכת לאתר שלי , לקבל מבחן מקיף שהעברתי לעשרות אלפי מטופלים , ולהשוות את רמת העיכובים הלא־רציונליים שלכם לאלה של אנשים ברחבי העולם .
אבל אם הזמן דוחק ואינכם רוצים להתעכב , אולי תרצו לנסות את המבחן הקצר יותר המוגש להלן .
השלימו את הגִרסה המקוצרת כאן , ושימו לב שהניקוד של שאלות 2 , 5 ו־ 8 הפוך מזה של שאר השאלות .

[ תמונה 1 ]

איפה אתם ממוקמים בטבלה ?
האם אתם ידועים בזה שאתם משאירים הכול לרגע האחרון או שאתם דוחים רק הליכה לחדר כושר וכתיבת חשבונות , כמו כולם ?
הורָה דחיינות
ככל שהניקוד שקיבלתם במבחן הדחיינות גבוה יותר , כן רבים הסיכויים שאתם דוחים משהו ממש ברגע זה .
משימות אחרות מצריכות את תשומת לבכם - מה שאומר , למרבה הצער , שיש לכם דברים חשובים יותר לעשות מאשר לקרוא את הספר הזה .
מטלות אלה הן מן הסתם מייגעות , מִנהליות ומשעממות , וייתכן שקשה לכם לדמיין את השלמתן המוצלחת .
תנו לי לנחש מה עומד לפניכם :
- האם סל הכביסה שלכם עולה על גדותיו ?
- האם יש כלים מלוכלכים בכיור ?
- האם גלאי העשן שלכם זקוקים לסוללות חדשות ?
- מה עם מצבר הרכב ?
מה לחץ האוויר בצמיגים
וכמה זמן עבר מאז שהחלפתם שמנים ברכב ?
- האם צריך לקנות כרטיס טיסה , להזמין חדר , לארוז מזוודה , לחדש דרכון ?
- האם הודעתם לבוס על תוכניות החופשה שלכם ?
- האם קניתם מתנה ליום ההולדת הממשמש ובא ?
- האם מילאתם כבר את דוח השעות את סקירת הביצועים
ואת חשבון ההוצאות ?
- האם קיימתם כבר את השיחה הקשה עם העובד
שביצועיו אינם עומדים בדרישות ?
- האם קבעתם כבר את הפגישה שממנה אתם חוששים כל כך ?
- מה עם הפרויקט הגדול ההוא שהבוס נתן לכם ?
האם התקדמתם בו ?
- האם הלכתם לחדר כושר השבוע ?
- האם התקשרתם לאמא ?
מה דעתכם על הרשימה הזאת ?
מובן שאתם יכולים להוסיף עליה .
גם אם לא פגעתי בול , מן הסתם כבר דחיתם משהו אחר והעברתם מטלה כלשהי לעתיד .
כשלעצמן , לכל אחת מהמטלות הדחויות אין מחיר כבד מדי .
יחד , הן יכולות לגרום לסבל על ידי כרסום מתמיד בחייכם.יכולת להגיע לדוח , למחקר , לכתיבה , למצגת או לבחינה .
הפרויקט החשוב , זה עם תאריך היעד הקשוח , הוא אם כל הדאגות ; הוא יכול לגרום לכם לנדודי שינה ולהקשות עליכם להשלים את המטלות האחרות שברשימה .
בזמן כלשהו , כולנו חשים חסרי מוטיבציה ומשוללי יכולת להגיע לדוח , למחקר , לכתיבה , למצגת או לבחינה.יכולת להגיע לדוח , למחקר , לכתיבה , למצגת או לבחינה .
יש דפוס משותף לכל סוגי הדחיינות , והוא הולך פחות או יותר כך :
בהתחלה של פרויקט גדול יש זמן בשפע .
אתם מתרפקים על חיבוקו הגמיש .
אתם עורכים כמה ניסיונות התחלתיים , אבל אין דבר הגורם לכם להתמסר אליו בלב שלם .
אם ניתן לשכוח מהמטלה , תשכחו אותה .
ואז מגיע היום שבו אתם מתכוונים להתיישב סוף סוף ולעבוד ברצינות ; אבל לפתע זה פשוט לא משהו שבא לכם לעשות .
אינכם יכולים לגרום לעצמכם להתעניין בזה .
בכל פעם שאתם מנסים להתרכז , משהו מסיח את דעתכם ומסכל כל אפשרות של התקדמות .
לפיכך אתם מעבירים את המטלה לתאריך עתידי שבו יהיו יותר שעות , אבל מגלים שכל " מחר " מכיל אותן עשרים וארבע שעות .
בסוף כל הימים האלה אתם עומדים מול התעלומה המטרידה ששמה לאן נעלם כל הזמן .
כך זה נמשך זמן מה .
בסופו של דבר נחשף טבעו המוגבל של הזמן .
השעות שפעם השלכתם מאחורי גבכם ללא דאגות הופכות למוגבלות וליקרות ערך יותר ויותר .
עצם הלחץ מקשה עליכם לצאת לדרך .
אתם רוצים להתחיל בפרויקט הגדול , אבל במקום זאת אתם מתעסקים במטלות זוטרות .
אתם מנקים את המשרד או את תיבת הדואר הנכנס ; אתם עושים כושר ; אתם עורכים קניות ומבשלים .
חלק מכם יודע שזה לא מה שאתם אמורים לעשות , ולפיכך אתם אומרים לעצמכם , " אני עושה את זה ; לפחות אני מתכונן בכך שאני עושה משהו . "
בסופו של דבר מאוחר מכדי להתחיל , כך שכבר עדיף שתלכו לישון .
ועם שחר מעגל ההימנעות מתחיל מחדש .
לפעמים , כדי להשקיט את החרדה , אתם נכנעים להסחת דעת מוחלטת .
אתם לוקחים דקה על מנת לבדוק אימייל או את תוצאות המשחקים של אתמול .
ואז למה שלא להשיב על כמה הודעות או לצפות כמה דקות בטלוויזיה ?
ועד מהרה ההסחות האלה מפתות אתכם .
המשימה עדיין נמצאת איפשהו בקצה שדה הראייה שלכם , אבל אינכם רוצים להסתכל לה בעיניים - היא תשתלט עליכם אם תעשו כן - וכך אתם מתחפרים עמוק יותר ויותר בהסחות הדעת .
אתם כותבים תגובות ארוכות ונלהבות בפורומים באינטרנט , גולשים באתרי חדשות אזוטריים או מעבירים תחנות ללא הרף .
העונג הופך לחוסר אונים ככל שאתם שוקעים יותר ויותר ללא אפשרות להיחלץ .
ככל שתאריך היעד מתקרב , אתם מעצימים יותר את ההסחות כדי שיצליחו להסיח את דעתכם .
אתם מגרשים את כל מה שמזכיר לכם את הדבר המאיים , ומתעלמים מיומנים ומלוחות זמנים .
תוך כדי עיוות מכוון של המציאות , אתם משנים את תוכניותיכם ומצמצמים את הביצועים הסולידיים שיכולתם להשיג בעבר למינימום האפשרי .
בשעות שבהן אתם אמורים לעבוד קשה מתמיד אתם ישנים עד מאוחר , חולמים בהקיץ על עולמות אחרים , על זכייה בלוטו , על להיות בכל מקום רק לא כאן .
ככל שהחרדה גוברת אתם מבקשים סיפוק מיידי , בריחה מיידית , שחרור מיידי - כל דבר שיקנה לכם את האשליה של חוף מבטחים .
אם חברים או קרובי משפחה או עמיתים לעבודה מנסים לנתק אתכם מהסחות הדעת שלכם , אתם משיבים להם ב"רק רגע !
אני אתחיל ברגע שאסיים את זה ! "
למרבה הצער , ה"זה " לעולם אינו מסתיים .
בסתר לבכם אתם מלאי אשמה וספקות , ומקנאים באלה שפשוט עושים את מה שצריך .
האנרגיה מצטברת , עד שלבסוף נחצה סף כלשהו והאסימון נופל .
אתם מתחילים לעבוד .
איזושהי תודעה פנימית ניקתה את המשימה והותירה רק את התמצית , שכן אין עוד זמן לבזבז .
אתם צוללים אל תוך העבודה , מקבלים החלטות אכזריות ומתקדמים במהירות מפליאה .
במקום הערפול המאיים , אתם נשטפים בבהירות מופלאה .
עבודתכם מאופיינת בזיכוך הנובע מהדחיפות האמיתית של עכשיו או לעולם לא .
יהיו כמה בני מזל שדחף זה של יעילות יאפשר להם להשלים את הפרויקט .
אצל אחרים , השטף יידלדל לפני שהמשימה הארורה תושלם .
אחרי שעות רבות מדי של ריכוז חסר שינה , המוח כבה .
קפאין וסוכר אינם מספקים עוד דבר מלבד " באז " לא נעים .
טיק , טק ...
הזמן תם .
אתם צולעים אל קו הסיום , לא מוכנים , מציגים לעולם תוצאות מדרגה שנייה .
תופעה זו נפוצה מכדי להיות מיוחדת במינה - חוץ מאשר למי שחווה אותה ויודע שביצועיו אינם ברמה הרצויה .
ההקלה בסיום המשימה אינה מחפה תמיד על העובדה שעשיתם עבודה מרושלת .
גם אם הצלחתם לתפקד באופן מבריק , ההישג מוכתם בנימה של החמצה .
וסוג זה של דחיינות הטיל מן הסתם כתם על יציאה לבילוי , על מסיבה או על חופשה , שבהם לא יכולתם ליהנות עד הסוף משום שחלק מכם היה עסוק כל הזמן במשהו אחר , התמקד באובססיביות בדברים שניסיתם להתחמק מהם .
אתם מחליטים שהדבר לא יישנה ; מחירה של הדחיינות גבוה מדי .
הצרה עם החלטות כאלה היא שדחיינות היא הרגל מושרש עמוק .
במקום להתמודד עם העיכובים שלנו , אנחנו פוטרים את עצמנו מהם - רמאות עצמית ודחיינות הולכות לעתים קרובות יד ביד .
אנחנו מנצלים את הקו הדק הנמתח בין לא יכולים לבין לא רוצים , מנפחים את הקשיים שעמדנו בפניהם ומוצאים צידוקים :
הצטננות קשה , תגובה אלרגית הגורמת לעייפות , משבר אצל חבר שחייב את התערבותנו .
או שאנו דוחים כל ביקורת באומרנו , " מי דמיין לעצמו שזה יהיה כך ? "
אם לא יכולתם לִצפות את המצב , איך אפשר להאשים אתכם ?
למשל , איך הייתם מגיבים לשאלות הבאות בדבר התקף הדחיינות האחרון שלכם ?
- האם ידעתם שהמשימה תגזול כל כך הרבה זמן ?
- האם הבנתם שהתוצאות של אי־עמידה בזמנים יהיו חמורות כל כך ?
- האם יכולתם לצפות את המשבר של הרגע האחרון ?
התשובות הכנות לכל השאלות האלה הן קרוב לוודאי כן , ברור ובהחלט , אבל קשה להשיב בכנות , נכון ?
וזאת בדיוק הבעיה .
יש דחיינים שינסו אפילו לנסח את אי־העשייה ההרסנית שלהם במושגים של בחירה מחושבת .
למשל , האם תהיה זו טעות לעכב את הקריירה כדי לבלות יותר עם המשפחה ?
הדבר תלוי בשאלה מי אתם .
יש אנשים השואפים למודל הצלחה ממוקד עבודה , אינם שואפים להפסיק את עבודתם ולפיכך יחמיצו ארוחות משפחתיות והצגות בית ספר .
אחרים משגשגים בבית ובקהילה , ושואבים הנאה ממערכות היחסים המתפתחות שם על חשבון משימות אחרות במקום העבודה .
למתבונן מן הצד לא תמיד קל להבחין איזו בחירה היא דחיינות ואיזו היא פרי החלטה מודעת .
רק הדחיין יודע בוודאות .
בירכתי תודעתם , דחיינים רבים מקווים שלא יזדקקו לתירוצים .
הם בונים על אלילת המזל .
לפעמים זה עובד .
פרנק לויד רייט סרטט את יצירת המופת הארכיטקטונית שלו , " הבית על המפל " , שלוש שעות לפני שהפטרון שלו , אדגר קאופמן , בא לראות את הסרטוטים .
טום וולף הפיק בהתקף חרדה לילי ארבעים ותשעה עמודים של פרוזה לא ערוכה לכתבה באסקווייר על תרבות דיגום המכוניות בקליפורניה .
ביירון דוֹבֶּל , העורך שלו , פשוט הסיר את " ביירון היקר " מהמזכר של וולף והדפיס אותו עם הכותרת " הנה היא באה ( ווורום !
ווורום ) ! , הבייבי החלקלקה בצבע סוכריית תפוזינה מתפצפצת " , וסוג חדש של עיתונות נולד .
אבל איני צריך לספר לכם עד כמה האירועים האלה נדירים .
לפי הסטנדרטים שלכם עצמכם , אם הייתם חושבים שעיכובים הם דבר טוב מלכתחילה , לא הייתם מתייחסים אליהם בשלילה .
קווים לדמותו של דחיין
אם זה גורם לכם להרגיש טוב יותר , דחיינות מציבה אותנו בחברה טובה .
היא נפוצה כמו שתיית קפה בבוקר .
עשרות מחקרים העלו כי כ־ 95% מבני האדם מודים כי הם דחיינים , ורבע מכלל זה מציינים כי זוהי תופעה כרונית ואופיינית .
" להפסיק לדחות דברים " היא אחת מהמטרות הראשיות בעולם , בכל זמן נתון .
הדחיינות נפוצה כל כך עד שיצרה סגנון הומור משל עצמה .
את התירוץ הטוב ביותר לאיחור השמיעה קרוב לוודאי הסופרת דורותי פרקר .
כשעורך הניו יורקר , הרולד רוס , שאל אותה על כתבה שמועד הגשתה עבר , היא הסבירה בצער , תוך שימוש מלא בעיניה הכהות והעגומות , " מישהו לקח את העיפרון . "
וכמובן יש את בדיחת הדחיינות הידועה לשמצה ביותר .
לא מכירים אותה ?
אספר לכם אחר כך .
אין מקצוע החסין מפני דחיינות , אבל דומה שסופרים לוקים בה במיוחד .
אגתה כריסטי סבלה ממנה ומרגרט אֶטווּד הודתה שלעתים קרובות היא מבלה " את הבקרים בדחיות ובדאגות , ואז צוללת אל תוך כתב היד בלחץ מוטרף , בסביבות שלוש אחר הצהריים " .
גם מגישי חדשות סובלים ממנה ; ולראיה , הערתו של טֶד קוֹפֶּל :
" ההורים והמורים שלי השתגעו מכך שהייתי ממתין עד לרגע האחרון , ועכשיו אנשים מוקסמים מזה . "
דחיינים מגיעים מכל אותיות הא"ב התעסוקתי , החל באסטרונאוטים ובנאים וכלה בשרתים ותלמידים .
לרוע המזל , ללא קשר לסוג העבודה , הסיכויים שדחיינים ימצאו את עצמם ללא משרה , או עובדים במשרה חלקית , רבים בהשוואה לעמיתיהם הלא דחיינים .
דחיינים יכולים לבוא משני המינים , אף שלכרומוזום Y יש עדיפות קלה .
קבוצה של 100 דחיינים כרוניים תורכב קרוב לוודאי מ־ 54 גברים ומ־ 46 נשים , מה שיותיר זכרים ללא עזר שכנגד נשי .
אתם מבינים , הדחיינים נוטים להיות פנויים ...
בערך .
הם נוטים להיות רווקים ולא נשואים , אבל גם פרודים ולא גרושים .
הם ידחו את סיום הקשר , אבל גם את התחלתו .
הגיל קובע גם הוא את הדחיינות .
7 ככל שנתקדם מבית ספר יסודי ועד לבית האבות , וככל שנתקרב למועד הסופי של החיים , ניטה פחות לדחות דברים .
הבוגרים בגופם , שלא במפתיע , הם גם הבוגרים בנפשם .
המחקר הדמוגרפי הזה , מעניין ככל שיהיה , אינו מועיל כמו זיהוי הדחיינים לפי הפרופיל הפסיכולוגי שלהם .
יש באמת תכונת ליבה המסבירה מדוע אנו דוחים דברים , אבל מן הסתם היא לא זו שעליה שמעתם .
החשיבה המקובלת היא שאנו דוחים דברים משום שאנו פרפקציוניסטים , מודאגים שלא נעמוד בסטנדרטים גבוהים במיוחד .
תיאוריה פרפקציוניסטית זו של דחיינות נשמעת טוב וגם משרה תחושה טובה יותר .
פרפקציוניזם יכול להיות תכונה רצויה , כפי שנראה בתגובה המוכנה לשאלת הריאיון , " מהי החולשה הגדולה ביותר שלך ? "
כששאלו את ביל רנסיק את השאלה הזאת , ממש לפני שזכה בעונה הראשונה של " המתמחה " , תוכנית הריאליטי של דונלד טראמפ , הוא השיב , " אני פרפקציוניסט גדול מדי ; זה פגם , " מה שגרם למראיין להעיר , " פרפקציוניזם זה דבר טוב .
זה אומר שאתה לא מפסיק לשאוף . "
אבל תיאוריית הפרפקציוניזם־דחיינות אינה עובדת .
בהתבסס על עשרות אלפי משתתפים - זהו לאמיתו של דבר הנושא הנחקר ביותר בתחום הדחיינות כולו - פרפקציוניזם מוביל למידה קטנה של דחיינות .
כשהפסיכולוג רוברט סלייני פיתח את " המדד הכמעט מושלם " למדידת מצוינות , הוא גילה כי " פרפקציוניסטים נוטים לדחות פחות מאשר לא־פרפקציוניסטים , תוצאה העומדת בסתירה למחקרים המקובלים . "
המחקר שלי תומך במסקנותיו :
פרפקציוניסטים מסודרים , מאורגנים ויעילים אינם נוטים להתמהמה .
כיצד אם כך הגענו לאמונה שפרפקציוניזם גורם לדחיינות ?
כך זה קרה .
פרפקציוניסטים הדוחים דברים נוטים יותר לבקש עזרה ממטפלים , לכן ברור מאליו שיופיעו יותר בתוצאות מחקרים קליניים על דחיינות .
דחיינים לא־פרפקציוניסטים ייטו פחות לבקש עזרה מקצועית .
פרפקציוניסטים הם גם בעלי מוטיבציה גבוהה יותר לעשות משהו בנוגע לכישלון שלהם , שכן הם מרגישים גרוע יותר לגבי דברים שהם עושים לא בסדר .
הבעיה אינה טמונה אפוא בפרפקציוניזם , אלא בחוסר ההתאמה שבין הסטנדרטים הפרפקציוניסטיים לביצועים הפרפקציוניסטיים .
אם אתם פרפקציוניסטים וסובלים מסטנדרטים גבוהים שאינם בני השגה , ייתכן שגם תרצו לעשות משהו בנידון , אבל תזדקקו לספר נוסף :
הספר הזה עוסק בדחיינות .
מהו באמת המקור הראשי לדחיינות ?
שלושים שנות מחקר ומאות ניסויים בודדו תכונות אופי אחדות היכולות לחזות דחיינות , אך תכונה אחת עומדת מעל כולן .
מסתבר כי עקב האכילס של הדחיינות הוא אימפולסיביות ; כלומר חיים חסרי סבלנות בתוך הרגע , ורצון לקבל הכול עכשיו .
הפגנת שליטה עצמית או דחיית סיפוקים קשה על האימפולסיביים שבינינו .
פשוט אין לנו יכולת להתגבר על כאב קצר טווח לשם יתרונות ארוכי טווח .
אימפולסיביות קובעת גם את הדרכים שבהן אנו מגיבים לחרדת משימות .
אצל הפחות אימפולסיביים שבינינו , חרדה היא לעתים קרובות סימן הגורם לנו להתחיל בפרויקט מסוים מוקדם יותר , אך אצל היותר אימפולסיביים , זה סיפור אחר :
חרדה סביב תאריך יעד תוביל ישירות לדחיינות .
האימפולסיביים ינסו להימנע באופן זמני ממשימה גורמת חרדה או לחסום את תודעתם מפניה , טקטיקה הגיונית לגמרי אם חושבים לטווח הקצר .
נוסף על כך , האימפולסיביות גורמת לדחיינים להיות לא מאורגנים ולאבד ריכוז במהירות , או במילותיו של עמיתי הנרי שוֹוֶנבֶּרג , לסבול מ"שליטת דחפים חלשה , חוסר התמדה , מוסר עבודה ירוד , יכולת ניהול זמן מועטה , וחוסר יכולת לעבוד בשיטתיות . "
במילים אחרות , אנשים אימפולסיביים מתקשים לתכנן עבודה מראש , וגם אחרי שהם מתחילים דעתם מוסחת בקלות .
הדחיינות מגיעה באורח בלתי נמנע .
מבט קדימה
אז זהו זה .
הדחיינות נמצאת בכל מקום .
היא נפוצה כמעט כמו כוח המשיכה ובעלת יכולת משיכה מטה חזקה לא פחות , היא נמצאת איתנו מפח האשפה העולה על גדותיו בבוקר ועד לשפופרת משחת השיניים הריקה בלילה .
בפרק הבא אספר לכם על המחקר שסייע לי להבין מדוע אנו דוחים דברים באורח לא־רציונלי , ומדוע הדחיינות נפוצה כל כך .
אגלה ואסביר את משוואת הדחיינות , נוסחה המראה את הדינמיקה של דרך התנהגות זו , ואז אספר לכם על ההזדמנות המדהימה שהיתה לי לחקור את התופעה בעולם האמיתי .
פרקים מאוחרים יותר יתארו את המרכיבים השונים הבאים לידי ביטוי במוחנו ובלבנו , ואז נעיף מבט במחיר שהדחיינות גובה בחיינו ובחברה בכללה .
יש תמיד צד טוב לסוג המחקר שאני מציג - בתוך הסיבות אפשר גם למצוא את התרופות .
כך שהחלק האחרון של ספר זה יציג דרכים שבהן יכולים פרטים , בוסים , מורים והורים לשפר את המוטיבציה שלהם ושל אחרים , בתקווה שדחיינות תהיה איום קטן יותר .
הפרק האחרון ידחוק בכם ליישם התנהגויות מוכחות אלה בחייכם .
העצות המובאות כאן מבוססות על עובדות , מוכחות מדעית וטהורות עד כמה שניתן ; זה חומר טוב שבא ישר מן הספָּק , אז אל תגזימו בשימוש .

אם גם אתם עורכים היכרות ראשונית עם הפילוסופיה , השאלה הראשונה שתשאלו את עצמכם כשתפתחו את הספר היא - מהי פילוסופיה ?
היכן הם גבולות הדיסציפלינה שאליה שייכים ההוגים הללו ?
מה הופך אותם לפילוסופים ?
לא קל לענות על אף אחת מהשאלות הללו .
אם בכל זאת ננסה להגדיר בקיצור מהי פילוסופיה , נוכל אולי לומר :
כל ההוגים שבספר טרודים בשאלות חשובות ועמוקות כאחת .
הן עמוקות במובן זה שהן מגיעות אל מעבר לנקודה שבה המדע האמפירי או המתמטי מסוגל לספק לנו את התשובות .
דוגמה לשאלות כאלה הן שאלות על ערכי מוסר או תהיות על היש והאין .
אבל ההגדרה הראשונית אינה מדויקת .
יש שאלות פילוסופיות שהמדע - או לכל הפחות הניסוי האמפירי - יכול להשיב עליהן תשובה מוסמכת .
יש אשר יאמרו שכך הדבר לגבי שאלת קיומו של האֵל היהודי־נוצרי , אם מכיוון שהם מאמינים שיש הוכחות אמפיריות התומכות בקיומו , ואם מכיוון שהם חושבים שיש הוכחות חותכות נגד .
ובכל זאת , שאלת קיומו של אלוהים נותרת בגדר שאלה פילוסופית .
אחרים נוטים לראות בפילוסופיה יותר פעילות מאשר תיאוריה .
אין ספק שמסורת הפילוסופיה המערבית רואה בגישה החוקרת והביקורתית המעוגנת בתבונה את אחת מאבני היסוד של הפילוסופיה .
אך גם אם גישה שכזו היא תנאי הכרחי לדיון פילוסופי , היא איננה תנאי מספיק .
הפילוסופיה איננה הדיסציפלינה היחידה שאימצה גישה רציונלית וביקורתית .
אם כן , אולי התשובה הנכונה לשאלה מהי פילוסופיה היא מה שוויטגנשטיין מכנה מושג הדמיון המשפחתי ( ראו עמ' 21 ) .
אם נבחן מגוון של פילוסופים , נמצא ביניהם קווי דמיון ואולי אף חפיפה , אך אין זה הכרחי שיהיה מאפיין משותף ומוגדר כלשהו שהופך את כולם לפילוסופים .
אם מושג הדמיון המשפחתי נותן מענה מוצלח לשאלה מהי פילוסופיה , הרי שהדרך הקלה ביותר להבין מהי הפילוסופיה תהא לבחון מגוון רחב של דוגמאות .
קריאת הספר הזה מספקת לכם את האפשרות הזאת .
הספר נכתב עבור מי שמחפשים מבוא תמציתי לרעיונות המפתח ולטיעונים העיקריים של הפילוסופים הגדולים בעולם .
אני מאוד מקווה שהקריאה בו תעודד אתכם לחשוב ולהטיל ספק , ובמקרים מסוימים אף לפנות לכתביהם של הפילוסופים עצמם .
כל מי שקורא לספרו הפילוסופים הגדולים אינו יכול להישמע מאוד רציני .
האם הספר שלפניכם אכן כולל רק את הפילוסופים " הגדולים " ביותר , ואת כולם ?
ודאי שלא .
למעשה , יש העלולים לתהות אם כל הוגי הדעות הנכללים בספר הם בכלל פילוסופים .
החלטתי להציג בספר את אותם פילוסופים והוגי דעות שלטעמי האישי הם המעניינים והחשובים ביותר .
במקום לנסות ולסקור את פועלו של כל הוגה , התמקדתי במקרים רבים ברעיון מפתח אחד או בטיעון מרכזי שמעניינים אותי במיוחד .
מטרתי היתה להעביר גם לכם , קוראַי היקרים , את הקסם שמהלכים עלי רעיונות אלה .
ג'ורג' בֶּרקלי 1753-1685 האידיאליזם של בֶּרקלי , להיות פירושו להיות נתפס " "
בדיוק כשם שילדים קטנים תוהים לעתים אם האור במקרר דולק גם אחרי שהדלת נסגרת , כך עשוי גם מבוגר בעל תודעה פילוסופית לשאול את עצמו אם אובייקטים חומריים ממשיכים להתקיים גם כשלא מביטים בהם .
תשובתו של בֶּרקלי לשאלה זו היא שלילית - הממשי , הפיזי , קיים כל עוד הוא נתפס .
אבל מה הוביל אותו למסקנה המדהימה הזו ?
ברקלי מתמקד בשתי סוגיות פילוסופיות .
הראשונה עוסקת בספקות סביב העולם החומרי ) המטריאלי ( .
כיצד נוכל לדעת שהוא קיים ?
השנייה נועדה להגיב על נטייתם הגוברת של מדעני התקופה ושל הפילוסופים לדחוק את אלוהים לשוליים בהגותם על העולם .
מדענים רבים אימצו בימיו השקפה מכאנית על האופן שבו פועל היקום , שלפיה אלוהים הורד בדרגה למכונאי שרק מפעיל את מכונת העולם האדירה ולאחר סיבוב הארכובה , נוכחותו כבר לא נחוצה יותר .
ברקלי ביקש להחזיר את אלוהים אל קדמת הבמה .
ספקנות
בואו נפתח באיום הספקנות .
על פי תיאוריית התפיסה הייצוגית שרווחה בתקופתו של בּרקלי , איננו תופסים את העולם ישירות .
תפיסתנו את העולם מתוּוכת למעשה על ידי ישויות מנטליות מסוימות שנקראות אידיאות .
נניח , לדוגמה , שעל השולחן מולכם מונחת עגבנייה ואתם מביטים בה ארוכות .
כשאתם מתבוננים בה , אינכם מודעים ישירות לקיומה של העגבנייה ; בעיני רוחכם חולף למעשה מצעד שלם של התרשמויות חושיות .
אתם חווים ישירות אידיאות של צורה , צבע וכדומה , ואלה מוקרנות על מסך הקולנוע הסובייקטיבי שבתוך מוחכם .
העגבנייה האמיתית נמצאת מאחורי כל ההתרשמויות החושיות הללו , היא המקור שלהן .
תיאוריית התפיסה הייצוגית מיוחסת בעיקר לפילוסוף ג'ון לוק , אף שיש עדיין מחלוקת בשאלה אם לוק אכן תמך בה .
בּרקלי הטיל ספק בתיאוריה , ושאל את עצמו אם החושים שלנו אכן אמינים בבואם לתאר את העולם הממשי שמחוצה לנו .
אם לא נוכל לחוות את המציאות ישירות , אם לא נוכל לבדוק שיש מציאות כלשהי אי שם , התואמת את האידיאות שלנו , מנין לנו הביטחון הזה שקיימת בכלל מציאות כלשהי ?
במקום לתווך בין תפיסתנו לבין המציאות הממשית , נראה שהאידיאות יוצרות מעין מסך בלתי חדיר - חיץ שאי־אפשר להציץ מעבר לו - ומאיימות אפוא לנתק אותנו מהיכרות אמיתית עם העולם .
הפילוסופים קוראים לזה בעיית מסך התפיסה .
הפתרון שמציע בּרקלי הוא מתוחכם .
במקום לטעון שעצמים גשמיים ( חומריים ) נמצאים מאחורי החוויה החושית שלנו , למה שלא נניח שהעצם הגשמי הוא־הוא החוויה החושית ?
כשאתם רואים עגבנייה , היא איננה המקור לאידיאות שלכם .
העגבנייה היא פשוט האידיאה שלכם .
כיוון שאין בעיה ספציפית בהסבר מנין לכם הידע שלכם על האידיאות שלכם , בעיית הספקנות שיוצרת תיאוריית התפיסה הייצוגית נפתרת מיד .
ביוגרפיה :
בּרקלי נולד ב־ 1685 בקילקרין , ליד קילקֶני שבאירלנד .
הוא סיים את חוק לימודיו בטריניטי קולג' בדבלין ב־ 1704 , שם התוודע בין היתר לכתביהם של דקארט ושל לוק .
כעבור שלוש שנים מונה למרצה באותו קולג' .
ב־ 1709 הוסמך לכמורה בכנסייה האנגליקנית , וב־ 1734 מונה להגמון של קלוין .
בּרקלי הוא ללא ספק מההוגים החשובים ביותר של אירלנד , ויחד עם ג'ון לוק ועם דייוויד יוּם הוא גם אחד משלושת האמפיריציסטים הגדולים של בריטניה .
כל היצירות הפילוסופיות החשובות ביותר שפרסם בּרקלי נכתבו בשנות העשרים לחייו .
הוא עסק בין השאר בפיזיקה , במתמטיקה , בכלכלה וברפואה .
בימי חייו , חיבורו המפורסם והנקרא ביותר עסק בתועלת הרבה של שתיית מים מהולים בזפת .
בחיבורו סיריס , שפורסם ב־ 1744 , הוא ממליץ בחום על סגולות המרפא שלהם .
הוא הלך לעולמו באוקספורד שבאנגליה , ב־ 1753 .
אם זה לא נצפה , זה לא קיים שם
הפתרון של בּרקלי מתמקד אמנם בבעיית מסך התפיסה , אך יש לו השלכות מוזרות .
ראשית , אידיאות הן בעצם ישויות מנטליות .
הן סובייקטיביות , ממש כשם שכאב הוא סובייקטיבי .
כפי שלא יכול להיות כאב שאיש אינו מרגיש , כך אין גם אידיאות שאיש איננו חווה .
מכאן נובעת המסקנה הבאה :
אם עצמים גשמיים הם למעשה רק אידיאות או אסופות של אידיאות , אזי גם העצמים הללו אינם אלא ישויות מנטליות שאינן קיימות אלא אם כן חווים אותן .
האידיאליזם של בּרקלי מוביל למסקנה שנשמעת קצת מוזרה :
אם איש לא חווה את העגבנייה , הרי שאין עגבנייה .
אותם חלקים של מציאות שאיש אינו חווה אינם קיימים .
על פי בּרקלי , לגבי העולם הגשמי - להיות , פירושו להיות נתפס .
דחיית המטריאליזם
האידיאליזם של בּרקלי , שמזהה עצמים גשמיים ) חומריים ( עם אידיאות , דוחה למעשה את הפילוסופיה המטריאליסטית , שלפיה כל העצמים הם עצמים גשמיים בזכות עצמם , וקיומם אינו תלוי־שכל .
העצמים האמיתיים היחידים , על פי בּרקלי , הם עצמים מנטליים .
בּרקלי אינו מתכחש לקיומם של עצמים גשמיים , הוא פשוט גורס שאין הם אלא אידיאות שמתפתחות בשכלנו .
אין עצמים גשמיים , יש רק עצמים מנטליים .
תפקידו של אלוהים
האידיאליזם של בּרקלי מתמודד אמנם עם הספק שמעוררת תיאוריית התפיסה הייצוגית , אך מה עם הסוגיה השנייה שמעסיקה את בּרקלי - השאיפה להחזיר את אלוהים אל מרכז הבמה ?
כיצד מתמודד האידיאליזם שלו עם הנושא הזה ?
למעשה , בּרקלי אינו מכחיש שעצמים גשמיים ממשיכים להתקיים גם כשאנחנו לא תופסים אותם - שהעגבנייה עדיין נמצאת על השולחן גם כשאיש אינו רואה אותה ; שהמטבח שלכם ממשיך להתקיים גם אחרי שכיביתם את האור והלכתם לישון .
למה ?
כי אלוהים צופה תמיד בכול .
אם כן , הפילוסופים המטריאליסטים של אותם ימים מצאו אמנם פחות ופחות שימוש לאלוהים בתפיסת היקום הפיזי שלהם , אך בּרקלי לעומתם מעניק לאלוהים תפקיד מרכזי , כישות שבזכותה מתקיים העולם .
גם כשאיננו צופים בעולם , הוא ממשיך להתקיים בזכות מבטו הנצחי של אלוהים .
הטיעון העיקרי של בּרקלי
תיארתי בקווים כלליים את התיאוריה יוצאת הדופן של בּרקלי , אך מדוע עלינו לקבל אותה ?
מהו הבסיס שעליו היא נסמכת ?
וליתר דיוק , מדוע עלינו להשלים עם הרעיון שעצמים גשמיים אינם קיימים אלא כשהם נתפסים ?
בּרקלי מציע כמה טיעונים שמובילים אותו למסקנה הזו , אבל מעל כולם בולט טיעון אחד .
בּרקלי עצמו משוכנע מאוד בטיעון שלו , ולמעשה מבסס עליו את כל השאר .
מסיבה זו , הוא נקרא לעתים גם הטיעון העיקרי .
בּרקלי בסך הכול מאתגר אותנו לנסות לדמיין עצם גשמי שקיים גם בלי שהוא נתפס .
נסו , לדוגמה , לשוות בנפשכם עץ שקיים גם אם איש אינו רואה אותו .
האם תוכלו לעשות זאת ?
בּרקלי טוען שלא .
זה בלתי אפשרי .
כי כשאתם מדמיינים עץ , אתם מדמיינים את עצמכם תופסים אותו .
אתם מדמיינים שאתם מביטים בעץ .
לטענת בּרקלי , נדמה לנו שאנו מסוגלים לחשוב על עולם מלא בעצמים גשמיים , גם אם איש אינו רואה אותם , אבל בבדיקה מקרוב מתברר , שאיננו יכולים לעשות זאת .
עם זאת ...
האם טיעונו העיקרי של בּרקלי עומד במבחן ?
טענה אפשרית אחת היא שהתיאוריה של בּרקלי מניחה כמובן מאליו שהמחשבה היא חזותית מטבעה .
לגבי בּרקלי , לחשוב על משהו פירושו לראות תמונה מנטלית או ייצוג חושי אחר שלו .
אם אני חושב על עץ , אני רואה במוחי דימוי מנטלי של עץ , אלא שאז אני בעצם מדמיין שאני מביט בעץ .
אבל האם דרך החשיבה הזו על חשיבה היא נכונה ?
לא בטוח .
ברור שאוכל להעלות בדמיוני תמונה מנטלית של עץ .
אבל , האם אני מוכרח לראות את העץ כדי לחשוב שהוא קיים ?
נדמה שלא .
בקשו ממני לדמיין עץ .
הנה , אני מעלה אותו בדמיוני .
אם תבקשו ממני לתאר את העץ שדמיינתי , אוכל לעשות זאת .
כי כשאני רואה את העץ בעיני רוחי , באורח בלתי נמנע אני גם מדמיין שיש לו מאפיינים כאלה ואחרים , שאותם אוכל גם למנות בפניכם .
אולי העץ שלי נשיר או מחטני , אולי הצמרת שלו עגולה או מוארכת , אולי יש לו עלים ואולי הוא עירום .
מצד שני , אם תבקשו ממני להניח שקיים עץ , גם אם מעולם לא ראיתי אותו , ולאחר מכן תבקשו ממני לתאר אותו , ייתכן שלא יעלה במוחי עץ מסוים .
העץ הפלוני לא יהיה נשיר וגם לא מחטני , לא עגול־ צמרת וגם לא מאורך , לא עירום ולא מכוסה עלווה .
יש בכך כדי לפגום בהשערה שמחשבה על אודות משהו כרוכה בהכרח בהעלאת דימוי מנטלי .
אך אם נוכל לחשוב על משהו גם בלי לדמיין שאנחנו רואים אותו , האם זה לא מערער לחלוטין את הטיעון של בּרקלי ?
ייתכן שלא .
בּרקלי עשוי להגיב ולומר :
גם אם תניח שקיים עץ שמעולם לא ראית , הרי לא תוכל לומר לעצמך שיש בעולם עץ שאיש מעולם לא חשב עליו .
כל עץ שתחשוב עליו הוא באורח בלתי נמנע עץ שמישהו חושב עליו - דהיינו , אתה .
ובמילים אחרות , יש סתירה פנימית בהשערה שתוכל לתפוס ( בכוח המחשבה ) עץ שאיש מעולם לא תפס - כי זה אומר שהעץ הוא נתפס ובלתי נתפס גם יחד ( מישהו חושב עליו , אך איש מעולם לא חשב עליו ) , וזה הרי בלתי אפשרי .
אם כן , בּרקלי מוכיח לכל הפחות שלא תוכלו לשוות בנפשכם קיומו של עץ שאיש מעולם לא שקל את קיומו
וגם ...
לרוע המזל , גם הטיעון שלעיל שגוי מיסודו .
כי עלינו להבחין בין שתי האפשרויות הבאות :
המחשבה על X מסוים כזה וכזה , והמחשבה שיש X כזה .
אוּכל , לדוגמה , לומר לעצמי שהיה פעם נשיא אמריקני שלבש תחתונים סגולים ; לשם כך , אני לא חייב לחשוב על נשיא מסוים ) על לינקולן או על רייגן , לדוגמה ( .
כלומר , לא צריך להתקיים אדם מסוים שעליו אני חושב , כאשר אני מניח שיש אדם כזה .
כעת ניקח את ההבחנה הזו וננסה להבין היכן כשל הטיעון של בּרקלי .
יש סתירה בהנחה שאנו יכולים לחשוב על משהו שאיש לא חושב עליו .
אבל אין סתירה כזו בהנחה שאנו יכולים לחשוב שיש משהו שאיש לא חושב עליו .
כי במקרה שכזה , כלל לא חשבנו על שום דבר .
אם כן , המסקנה של בּרקלי אינה מתבקשת .
בּרקלי לא הוכיח את טיעונו העיקרי כי איננו יכולים לחשוב שקיימים דברים שאיש לא חשב עליהם .
אשליות והזיות
האידיאליזם של בּרקלי עומד בפני קושי מוכר היטב :
איך אנחנו אמורים להסביר הזיות ושאר אשליות תפיסתיות .
נניח שאני חולה , ובמצב של הזיה אני רואה פילים ורודים שרוקדים סביב האהיל של המנורה שלי .
את חוסר העקביות הזה שבין " מראה עיני " למציאות אנחנו נוהגים לייחס לתעתוע המוח :
כי הפילים קיימים רק בדמיוני .
אין שום הקבלה בין החוויה שאני חווה למציאות החיצונית הממשית .
כמובן , הסבר שכזה לא יעלה על הדעת על פי התיאוריה של בּרקלי , שכן הוא הרי דוחה את קיומו של עולם מציאות חיצוני שכזה .
למעשה , הוא מוצא שקיימת זהות בין עצמים גשמיים לאידיאות שבמוחנו :
אם עולות במחשבתי אידיאות מלאות חיוניות של פילים ורודים , פירושו שהפילים הוורודים הם אכן עצמים גשמיים שקיימים במציאות .
אבל זה הרי בלתי אפשרי .
אם כן , כיצד מבחין בּרקלי בין מציאות לאשליה ?
כיצד יוכיח שהפילים הוורודים שלי אינם קיימים במציאות ?
בּרקלי מאמין שלא כל האידיאות הן אידיאות של דברים ממשיים .
אידיאות של דברים שקיימים במציאות מלאות חיים הרבה יותר מכל דבר שנוכל להעלות בדמיוננו .
יותר מזה , בּרקלי גורס שאין לנו שליטה על האידיאות כשמדובר בדברים ממשיים , כי את אלה נוטע במוחנו אלוהים .
הדמיון שלנו , לעומת זאת , חופשי להעלות כל מה שהוא רוצה .
טיעונים אלה של בּרקלי אינם מספיקים כדי להסביר כל אשליה תפיסתית .
ככלות הכול , גם סיוטים יכולים להיות כה מלאי חיים עד שלפעמים אנחנו מבלבלים בינם לבין המציאות .
והם גם מבעיתים בדיוק משום שהם מעבר לשליטתנו .
אם כן , מה ההבדל בין הממשי לאשלייתי ?
בּרקלי מוסיף וטוען :
כשמדובר בדברים ממשיים , האידיאות יציבות וסדירות מטבען - יש בהן אפילו חוקיות ברורה ( כמו חוקי הכבידה , לדוגמה ) .
אשליות והזיות , לעומת זאת , אינן משתלבות באופן קוהרנטי בשאר החוויות שאנו חווים .
כשאני רואה פילים ורודים שמרקדים להם סביב האהיל שלי , החוויה הזו בולטת מיד בחריגותה , כמו בוהן כואבת , מכל חוויה אחרת שאני מכיר .
לדברי בּרקלי , זה ההבדל המהותי בין דברים ממשיים לבין דברים שהם אשליה בלבד .
אך גם במקרה הזה , הסברו של בּרקלי ביחס להבדל בין מציאות לאשליה איננו מספק .
הרי אדם יכול לחלום חלום מלא חיוניות אך שגרתי למדי , כזה שמשתלב היטב בשאר החוויות היומיומיות שלו - בדיוק כפי שתיאר בּרקלי .
הוא עשוי לחלום שהוא קם בלילה כדי לשתות כוס מים , לדוגמה , אף כי למעשה הוא עדיין ישן במיטתו .
בּרקלי אינו מצליח לתת הסבר להזיות מסוג זה .
אין היום כמעט פילוסופים אידיאליסטים .
ובכל זאת , גם אם רוב הפילוסופים בני זמננו דוחים את מסקנותיו של בּרקלי , רובם יודו שהאיש הגיע לתובנות חשובות ומעוררות מחשבה בניסיונותיו להצדיק את מסקנותיו .

פתח דבר
צפון פקיסטן
יום שישי , 18 במאי
08:10
קליע שרק ליד קוטון מאלון .
הוא צלל אל אדמת הטרשים ותפס מחסה מאחורי אחד מעצי הצפצפה הבודדים שנראו בשטח .
קסיופיאה ויט השתטחה אחריו והשניים זחלו על קרקע זרועת אבנים חדות אל סלע גדול שסיפק מסתור לשניהם .
יריות נוספות שרקו מעליהם .
" זה נהיה רציני , " אמרה קסיופיאה .
" מה את אומרת . "
עד לרגע הזה , המסע שלהם היה נטול אירועים מיוחדים .
הם היו בלב מקבץ הפסגות הגדול ביותר על פני כדור הארץ .
גג העולם , 3,200 קילומטרים מבייג'ין , בפינתו הדרום־מערבית של המחוז האוטונומי הסיני שינג'יאנג - או בצפונה של פקיסטן , תלוי את מי שואלים - על גבול אזור־ספר שהריבונות עליו נתונה בסכסוך דמים לוהט .
מה שהסביר את הימצאותם של החיילים .
" הם לא סינים , " היא אמרה .
" הספקתי לראות את הפנים שלהם .
פקיסטנים , מאה אחוז . "
פסגות מושלגות ומשוננות בגובה 7,000 מטר סוככו על קרחונים , יערות אפלים ועמקים מוריקים .
כאן התמזגו רכסי הימלאיה , קָראקום , הינדו־כוש ופּאמיר .
ארץ של זאבים שחורים ופרגים כחולים , יעלים ונמרי שלג .
כאן מתכנסות הפיות - מאלון נזכר בתיאורו של נוסע קדום .
אולי זה אפילו המקום שהעניק את ההשראה לשאנגרי־לה של ג'יימס הילטון .
גן עדן לטיילי טרקים , מטפסי הרים , שייטי רפטינג וגולשי סקי .
לרוע המזל , הודו ופקיסטן טענו שתיהן לריבונות על חבל הארץ הנידח והשומם הזה , סין סיפחה חלק ממנו , וכל שלוש המדינות נלחמו עליו זה כמה עשורים .
" עושה רושם שהם יודעים מה הם מחפשים , " אמרה .
" שמתי לב . "
והוא הרגיש שהוא מוכרח להוסיף , " אמרתי לך שהוא יסבך אותנו בצרות . "
הם היו לבושים במעילי עור , מכנסי ג'ינס ונעליים גבוהות .
מזג האוויר היה נעים להפתיע ביחס לגובה 2,700 מ' מעל פני הים .
חמש עשרה מעלות בערך , הוא העריך .
למזלם , שניהם היו חמושים באקדחים סיניים חצי־אוטומטיים עם כמה מחסניות רזרביות .
" אנחנו צריכים להתקדם לכיוון הזה . "
הוא הצביע אל האזור שמאחוריהם .
" והחיילים האלה קרובים מספיק כדי לפגוע בנו . "
הוא סרק את המוח הצילומי שלו בחיפוש אחר תוואי חלופי .
אתמול למד את מפת האזור וגילה שחבל הארץ הזה , שאינו גדול מניו ג'רזי , נקרא בעבר חוּן־דְזֶה , ובמשך למעלה מתשע מאות שנים שלטה בו נסיכות אחת , עד שעצמאותה התאיידה מתישהו בשנות ה־ 70 של המאה העשרים .
המקומיים בהירי העור ותכולי העיניים טוענים כי הם צאצאים של חיילי צבא אלכסנדר הגדול , שפלש לאזור כאלפיים שנה קודם כן .
מי יודע ?
חבל הארץ נותר מבודד במשך מאות שנים , עד שבשנות ה־ 80 עבר בו תוואי הכביש המהיר המקשר בין סין ופקיסטן .
" נצטרך לסמוך עליו .
הוא אמר שהוא יטפל בזה , " היא אמרה .
" זו היתה בחירה שלך , לא שלי .
אז את הולכת ראשונה , אני מחפה . "
הוא הביט באקדח הסיני שאחז בידו .
נשק לא רע .
מנגנון פעולה־ כפולה .
חמישה עשר כדורים , מדויק למדי .
קסיופיאה התכוננה לתזוזה .
הוא אהב את זה אצלה - מוכנה לכל מצב .
הם היו צוות מעולה .
הספרדייה־ערבייה המרשימה הזו הקסימה אותו .
היא זינקה ופצחה בריצה לעבר חורשת עצי ערער .
הוא כיוון את האקדח מעל הסלע , מוכן להגיב לתנועה הזעירה ביותר .
מימינו , באור הקלוש שהסתנן מבעד לעלוות האביב , הוא איתר נצנוץ של קנה רובה מאחורי גזע עץ .
הוא ירה .
הקנה נעלם .
הוא החליט לנצל את ההזדמנות ורץ בעקבות קסיופיאה , מקפיד שהמסלעה תחצוץ בינו לבין החמושים .
הוא חבר אליה ושניהם דהרו במהירות קדימה ותפסו מחסה מאחורי עצים .
צרורות של ירי אוטומטי הרעימו , קליעים שרקו סביבם .
השביל התפתל אל מחוץ לחורשה וטיפס במעלה מדרון תלול , שבראשו התנשא צוק אבן .
הם יהיו חשופים כאן , אך אין להם ברירה .
בצדי השביל נפערו נקיקים כה עמוקים וצרים , שאור השמש הצליח לחדור לתוכם רק בשעת הצהריים .
ואז נפער מימינם קניון נחל עמוק ותלול .
הם רצו לאורך שפתו .
שמש בהירה האירה את סלע הצפחה השחור בגדה הנגדית של הנחל .
שלושים מטרים מתחתם שצפו מים גועשים , אפורים מחול , ומילאו את האוויר ברסס רטוב .
הם טיפסו עם הרגליים והידיים במעלה מדרון סלעי תלול .
הוא ראה את הגשר .
בדיוק במקום שבו נאמר להם שיהיה .
לא מבנה מרשים במיוחד .
בסך הכול כמה עמודים לא יציבים , נעוצים בערמות סלעים בשני קצות הגשר , ושורת קרשים אופקיים מחוברים בחבל עבה .
גשר חבלים רעוע ומתנדנד גבוה מעל הנהר .
קסיופיאה עצרה בקצה השביל .
" אין ברירה .
צריך לעבור . "
הוא לא אהב את הרעיון , אבל ידע שהיא צודקת .
היעד שלהם נמצא בצד הנגדי .
יריות הרעימו מרחוק , והוא הביט לאחור .
שום חייל לא נראה בשטח .
וזה הטריד אותו .
" אולי הוא מוביל אותם בכיוון ההפוך , " היא אמרה .
הוא הטיל בזה ספק , ולכן חש חוסר ביטחון , אבל לא היה זמן לנתח את המצב .
הוא תחב את האקדח לכיסו .
קסיופיאה עשתה כמותו , ועלתה על הגשר .
הוא עלה אחריה .
קורות העץ רטטו בשל המים הסוערים תחתם .
הוא העריך שהמרחק לגדה הנגדית הוא שלושים מטרים .
שלושים מטרים שלכל אורכם הם יהיו תלויים בין שמים וארץ , חשופים באור השמש , כמעט ללא מחסה .
בצד השני נראה המשכו של השביל , חוצה אדמת טרשים ונבלע בחורשת עצים .
מעבר לשביל הוא הבחין בדמות מגולפת בסלע , חמישה מטרים גובהה , בסגנון בודהיסטי , בדיוק כפי שנאמר להם .
קסיופיאה הסתובבה אליו , עיניה המזרחיות הביטו בו מתוך פניה המערביות .
" הגשר הזה ידע ימים יפים יותר . "
" בואי נקווה שנשאר לו עוד יום אחד לפחות . "
היא לפתה את החבלים השזורים שהחזיקו את הגשר באוויר .
הוא הידק את אחיזתו בחבל הגס .
" אני אלך ראשון , " אמר .
" למה אתה ? "
" אני כבד יותר .
אם זה יחזיק אותי , זה יחזיק אותך . "
" עם טיעון הגיוני כזה אני לא יכולה להתווכח " - היא זזה הצדה
- " בבקשה . "
הוא עלה על הגשר והתחיל ללכת , מתאים את צעדיו לטלטולי הקרשים .
אין שום סימן לרודפים אחריהם .
הוא החליט שעדיף להתקדם במהירות , לא לתת לקורות זמן להגיב .
קסיופיאה צעדה בעקבותיו .
קול חדש נשמע מעל שאון המים הגועשים .
צלילי בס עמוקים .
רחוקים , אבל הולכים ומתגברים .
בום .
בום .
בום .
הוא הסתכל ימינה והבחין בצללית נעה על קיר הסלע , במרחק קילומטר וחצי בערך , בנקודת המפגש בין הקניון שאותו חצו לבין הערוץ שנמתח בניצב לו .
הוא עבר את חצי המרחק ונראה היה שהגשר מחזיק מעמד , למרות שהקורות הטחובות שקעו כמו ספוג תחת כפות רגליו .
כפות ידיו גלשו לאורך החבל הגס , תופסות אותו ברפיון , מוכנות להינעל עליו אם הקרקע תישמט תחתיו .
הצללית המרוחקת גדלה , ואז התחלפה בצורתו המובהקת של מסוק תקיפה מסוג קוברה . AH -1
תוצרת ארצות הברית , אבל זו ממש לא היתה נחמה .
צבא פקיסטן השתמש במסוקים כאלה , וושינגטון סיפקה אותם כסיוע לבעלת בריתה לכאורה במלחמתה בטרור .
הקוברה האיץ היישר לקראתם .
כלי הטיס הדו־מנועי וכפול להבי הרוטור היה חמוש בתותחי 20 מ"מ , טילים נגד טנקים , וטילי אוויר־ אוויר .
כלי מהיר , זריז וקל־תמרון כדבורה .
" הוא לא פה כדי לעזור , " הוא שמע את קסיופיאה אומרת .
הוא הסכים איתה , אבל לא היה טעם לומר " אמרתי לך " .
הם הובלו אל הנקודה הזו , למטרה הזו בדיוק .
שילך לעזאזל הבן זונה הזה -
הקוברה פתח באש .
מטחים ממושכים של קליעי 20 מ"מ נורו לעברם .
הוא השתטח על קורות הגשר והתגלגל , מביט מעבר לכפות רגליו אל קסיופיאה שעשתה כמותו .
הקוברה התקרב אליהם בשאגת מנועים , כונסי הטורבו יונקים את האוויר הצלול , היבש .
קליעים פגעו בגשר וקרעו עץ וחבלים בחמת זעם פראית .
מטח נוסף החל .
מטח שכוון אל שלושת המטרים שהפרידו בינו לבין קסיופיאה .
הוא זיהה את הזעם היוקד בעיניה וראה אותה מגששת אחר האקדח שלה , שולפת אותו , מתייצבת על הברכיים , מכוונת אל חופת המסוק ויורה .
אבל הוא ידע שעם ציפוי השריון ובמהירות קרובה ל־ 300 קמ"ש הסיכוי לגרום למסוק נזק כלשהו שואף לאפס .
" תשכבי כבר , לעזאזל ! "
הוא צעק .
מטח נוסף של אש תותחים השמיד כליל את קטע הגשר שבינו לבין קסיופיאה .
רגע אחד מבנה העץ והחבל היה קיים , רגע לאחר מכן התאיין , התפורר לענן של שברים .
הוא זינק על רגליו , פוחד שהגשר כולו יתמוטט .
אין דרך חזרה .
הוא רץ קדימה את שבעה־שמונה המטרים האחרונים , נאחז בחבלים בעוד קטע הגשר שלו נופל למטה .
הקוברה חלף מעליהם והמשיך לטוס אל קצהו המרוחק של הערוץ .
הוא לפת את החבלים בכל כוחו בעוד שני חלקיו המבותקים של הגשר מתנודדים אל שתי גדותיו הנגדיות של הערוץ .
הוא נחבט בסלע בעוצמה , ניתז ממנו , נחבט שוב ונעצר בצמוד אליו .
הוא לא נתן לעצמו זמן להיתפס לחרדה .
בתנועות אטיות משך את עצמו כלפי מעלה וטיפס את המטר וחצי שהפרידו בינו לבין שפת הערוץ .
שאון המים הגועשים ומשק להבי המסוק החרישו את אוזניו .
הוא סרק במבטו את צדו השני של הערוץ , בחיפוש אחר קסיופיאה , בתקווה שהיא הצליחה להגיע לצד השני .
לחרדתו ראה אותה נאחזת בשתי ידיה בחציו השני של הגשר שהיטלטל כנגד פני הצוק החלקים .
הוא רצה לעזור לה , אבל לא יכול היה לעשות דבר .
היא היתה רחוקה ממנו שלושים מטרים .
שלושים מטרים של אוויר .
הקוברה ביצע פנייה חדה בתוך הקניון , נסק מעלה , ואז החל לצלול שוב לעברם .
" את יכולה לטפס ? "
הוא צעק אליה .
היא נענעה בראשה .
" תטפסי ! "
הוא צעק .
היא הטתה את צווארה בכיוונו .
" תחלץ את עצמך ! "
" לא בלעדייך . "
הקוברה היה במרחק מעט יותר מקילומטר מהם .
בכל שנייה התותח שלו יתחיל לירות .
" תטפסי ! "
הוא צרח .
יד אחת שלה נשלחה למעלה .
ואז היא נפלה לנהר הגועש , עשרים מטרים מתחתיה .
הוא לא ידע מה עומק המים בנהר , אבל הסלעים הרבים שהזדקרו לאורך האפיק לא הותירו לו תקווה .
היא נעלמה בתוך המים המתערבלים , שבוודאי היו מקפיאים בהתחשב בעובדה שמקורם בהפשרת שלגים .
הוא התבונן במים , מחכה לראות אותה צפה .
איפשהו .
אבל זה לא קרה .
הוא הביט מטה אל השיטפון האפור , השואג , שסחף עמו בזרימה אדירה טין ואבנים מעוטרים בקצף .
הוא חש דחף לקפוץ אחריה , אבל הבין שאין טעם .
גם הוא לא ישרוד את הנפילה .
הוא עמד וצפה במי הנהר הגועשים , מסרב להאמין .
אחרי כל מה שעברו בשלושת הימים האחרונים .
קסיופיאה ויט איננה .

פתח דבר
רמת גיזה , מצרים אוגוסט 179
גנרל נפוליאון בונפרטה ירד מסוסו ונשא עיניו אל הפירמידה .
שתיים נוספות ניצבו לא הרחק משם , אחת אחר השנייה , אבל זו היתה הגדולה והמרשימה מבין השלוש .
איזה שלל אדיר הניב ניצחונו .
המסע הרכוב דרומה אתמול , מקהיר , בינות לשדות תחומים בתעלות השקיה בוציות , ואחריו המסע הרגלי המזורז במישורים חוליים סחופי רוחות , עברו ללא תקלות .
מאתיים חיילים חמושים ליוו אותו - הוא ידע שזה יהיה מעשה נמהר להרחיק לתוככי מצרים לבדו .
עתה השאיר את חיילי כוח הליווי במרחק קילומטר וחצי להקים חניון לילי .
היום שחלף היה חם מאוד , האוויר והקרקע נחרכו תחת השמש היוקדת , ולכן קבע את מועד היציאה לדרך לשעת שקיעת החמה .
חמישה עשר חודשים לפני כן הוא נחת בחוף סמוך לאלכסנדריה ועמו 34,000 חיילים , 1,000 תותחים , 700 סוסים , ו־ 100,000 כדורי רובה .
הוא התקדם במהירות דרומה וכבש את הבירה קהיר , ממוקד במטרתו לפורר כל התנגדות באמצעות תנועה מהירה והפתעה .
לאחר מכן פנה אל אזור גיזה ולחם נגד הממלוכּים במערכה מפוארת שכונתה " הקרב על הפירמידות " .
חמש מאות שנים שלטו במצרים אותם עבדים תורכים לשעבר , ואיזה מחזה מרהיב זה היה - אלפי לוחמים עטויים בתלבושות ססגוניות , רכובים על סוסי הרבעה נהדרים .
הוא עדיין הריח את אבק השריפה , חש את הדף התותחים , שמע את יריות המוסקטים , את זעקות הגוססים .
חייליו , רבים מהם ותיקי המערכה באיטליה , לחמו בגבורה .
ובעוד אבידות הצרפתים הסתכמו במאתיים הרוגים בלבד , הוא שבה את רוב־רובו של צבא האויב והשתלט על מצרים התחתונה .
אחד העיתונאים כתב שקומץ צרפתים כבשו רבע משטחו של כדור הארץ .
לא לגמרי מדויק , אבל נשמע טוב .
המצרים כינו אותו סולטן אל־כביר - תואר כבוד , לדבריהם .
בארבעה עשר החודשים שבהם משל באומה הזו כמפקד עליון , הוא גילה שכשם שאנשים אחדים אוהבים את הים , הוא אוהב את המדבר .
הוא אהב גם את אורח החיים המצרי , שבו אדם נמדד על פי אופיו ולא על פי רכושו .
הם גם האמינו בהשגחה העליונה .
כמוהו .
" ברוך הבא , גנרל .
ערב נפלא לביקור , "
בירך אותו גספאר מונגֶה בעליזות האופיינית לו .
נפוליאון חיבב את המהנדס המחוספס והלוחמני , צרפתי לא־צעיר , בנו של רוכל פשוט , ולו פנים רחבות , עיניים שקועות־עמוק ואף בשרני .
מונגה נשא עמו תמיד רובה ובקבוק ומעולם לא איבד את הלהט המהפכני .
הוא היה אחד מ־ 160 מלומדים , מדענים ואמנים - חכמים , כפי שכונו בעיתונות - שהתלוו אליו למסעו מצרפת , שכן מטרת בואו למצרים לא היתה כיבוש בלבד כי אם לימוד ומחקר .
דמות המופת הרוחנית והמודל לחיקוי שלו , אלכסנדר הגדול , נהג כך כשפלש לפרס .
מונגה ליווה את נפוליאון בעבר - באיטליה הוא פיקח מטעמו על ביזת אוצרות הארץ , ולפיכך נתן בו אמון .
אך לא ללא סייג .
" דע לך , גספאר , כילד רציתי ללמוד מדע .
בתקופת המהפכה בפריז שמעתי כמה הרצאות בכימיה .
אבל לדאבוני , בכורח הנסיבות נעשיתי קצין צבא . "
אותו הצדה .
נפוליאון נטל ילקוט עור שהיה תחוב בצד האוכף .
הוא ומונגה עמדו לבדם למרגלות הפירמידה הגדולה , גרגרי אבק זוהרים ריצדו באוויר .
" לפני כמה ימים , " אמר , " ערכתי חישוב והגעתי למסקנה שהפירמידות האלה מכילות בתוכן אבנים בכמות שתספיק לבניית חומה ברוחב מטר ובגובה שלושה מטרים שתקיף את פריז כולה . "
מונגה נראה כמהרהר בקביעה הזו .
" זה בהחלט ייתכן , גנרל . "
הוא חייך למשמע הלשון המעורפלת .
" אתה מדבר כמו מתמטיקאי ספקן . "
" ממש לא .
אני פשוט משתאה מזווית הראייה שלך .
כשאתה רואה את המבנים האלה אתה לא חושב על הפרעונים , לא על הקברים שבתוכם , ואפילו לא על ההנדסה המדהימה שנבנו בה .
לא .
אתה רואה אותם אך ורק בהקשר של צרפת . "
" קשה לי לא לנהוג כך .
כמעט שאיני חושב על משהו אחר . "
מאז שעזב את צרפת , מצבה הידרדר פלאים .
הצי המפואר שלה הושמד בידי הבריטים וכתוצאה מכך הוא מצא עצמו מבודד במצרים , מנותק ממולדתו .
בנוסף , הדירקטורט המושל בצרפת שם לו למטרה להסתכסך עם כל אומה מלוכנית באירופה , ורכש אויבות בדמות ספרד , פרוסיה , אוסטריה והולנד .
דומה שבעיני חברי ההנהגה מלחמה היא דרך להאריך את שלטונם ולמלא מחדש את קופת אוצר המדינה המדולדלת .
מגוחך .
הרפובליקה היתה כישלון חרוץ .
אחד העיתונים הנדירים שהגיע בדרך־לא־דרך אל קצהו המזרחי של הים התיכון ניבא כי זו רק שאלה של זמן עד שלואי נוסף יֵשב על כס המלכות בצרפת .
הוא חייב לחזור הביתה .
נראה שכל מה שהיה יקר לו מתמוטט .
" צרפת זקוקה לך , " אמר מונגה .
" עכשיו אתה מדבר כמו מהפכן אמיתי . "
" אתה הרי יודע שזה מה שאני , " צחק חברו .
שבע שנים לפני כן צפה נפוליאון מן הצד במהפכנים שהסתערו על ארמון טיולרי והדיחו את לואי ה־ 16 .
לאחר מכן שירת בנאמנות את הרפובליקה החדשה , לחם בטולון , הועלה לדרגת בריגדיר גנרל , אחר כך התמנה לגנרל ומפקד הצבא המזרחי , ולבסוף למפקד צבא צרפת באיטליה .
משם הוביל את גֵיסותיו צפונה וכבש את אוסטריה , ושב לפריז כגיבור לאומי .
עתה , בן שלושים בלבד ומפקד צבא האוריֶינט , הוא כבש את מצרים .
אולם ייעודו היה למשול בצרפת .
" איזה שפע של פלאי עולם , " אמר , מתפעל שוב מן הפירמידות הכבירות .
בדרכו מהמחנה הוא ראה פועלים עמלים על חשיפת ספינקס שהיה קבור־למחצה בחול .
הוא עצמו הורה לבצע את החפירה הארכיאולוגית באתר של השומר חמור הסבר , והיה שבע רצון מהתקדמות העבודה .
" לפירמידה הזו , הקרובה ביותר לקהיר , קראנו ' הראשונה' , " אמר מונגה .
" שם , " הצביע בידו , " ה'שנייה' וה'שלישית' .
לו רק יכולנו לקרוא את ההירוגליפים , אולי היינו יודעים את שמותיהן האמיתיים . "
בהחלט , חשב נפוליאון .
איש אינו מסוגל להבין את הסימנים המשונים שנחקקו כמעט על כל אחד מן המונומנטים העתיקים .
הוא הורה להעתיק את כולם , וכה רבים היו עד שהאמנים שלו כילו את כל העפרונות שהובאו מצרפת .
היה זה מונגה שהגה שיטה גאונית לייצור עפרונות חדשים באמצעות התכת קליעי עופרת לתוך קני סוף .
" אולי משם תבוא ישועה , " אמר .
מונגה הנהן בהסכמה .
שניהם ידעו שאבן שחורה ומכוערת שנמצאה ברוזטה ועליה חקוקות שלוש כתובות - האחת בהירוגליפים , כתב החרטומים של מצרים העתיקה , השנייה במצרית עממית עכשווית והשלישית ביוונית - עשויה לספק את התשובה .
בחודש הקודם הוא נכח במושב חגיגי
של " המכון המצרי " , גוף שאותו יסד על מנת לעודד ולדרבן את ה"חכמים " שלו , ובמעמד הזה הוכרז דבר התגלית .
ואולם עדיין נדרשה עבודת מחקר רבה .
" אנחנו מבצעים תסקירים יסודיים ראשונים של האתרים האלה , " אמר מונגה .
" כל מי שקדמו לנו פשוט בזזו .
אנחנו ננציח את מה שנגלה . "
עוד רעיון מהפכני , חשב נפוליאון .
מתאים למונגה .
" הכנס אותי פנימה , " ציווה .
ידידו טיפס ראשון על סולם שהוצב כנגד הפאה הצפונית והוביל אל מישורת בגובה עשרים מטרים .
הוא הגיע לנקודה הזו בעבר , בחברת כמה מקציניו , כאשר ביקרו לראשונה בפירמידות .
אבל אז סירב להיכנס לתוך המבנה מפני שזה היה דורש ממנו לזחול על ארבע בנוכחות הכפופים לו .
עתה התכופף ונכנס למסדרון , שגובהו ורוחבו מטר בלבד , שירד בשיפוע מתון דרך ליבת הפירמידה .
ילקוט העור היטלטל , תלוי סביב צווארו .
הם הגיעו אל מסדרון חצוב נוסף , שהוביל למעלה , ומונגה פנה ונכנס לתוכו .
השיפוע העפיל מעלה לעבר ריבוע מואר בקצהו המרוחק .
הם יצאו מהמנהרה לתוך חלל שיכלו לעמוד בו .
המקום המופלא הפיח בו התפעמות ויראת כבוד .
לאורן המהבהב של העששיות הוא איתר את התקרה שהשתרעה בגובה עשרה מטרים מעליו .
הרצפה המהוקצעת השתפעה בתלילות מעלה דרך חדרי אבן שחם נוספים .
קירות נוטים כלפי חוץ יצרו סדרה של תמוכות שהקיפו חדר קבורה צר .
" זה אדיר , " הוא לחש .
" קראנו למקום הזה הגלריה הגדולה . "
" שם הולם . "
לרגלי כל קיר נמתחה סוללה שטוחה ברוחב חצי מטר שנמשכה לכל אורכה של הגלריה .
בין הסוללות נמתח מעבר נטוי שרוחבו מטר שטיפס בשיפוע תלול כלפי מעלה .
" הוא נמצא שם ? "
שאל את מונגה .
" כן , גנרל .
הגיע לפני שעה .
הובלתי אותו אל חדר המלך . "
ידו לפתה את ילקוט העור .
" חכה בחוץ .
למטה . "
מונגה פנה ללכת , ואז עצר .
" אתה בטוח שאתה רוצה לעשות את זה לבד ? "
עיניו נותרו לטושות לפנים אל הגלריה הגדולה .
הוא שמע את האגדות המצריות על יחידי סגולה קדמונים שנכנסו אל מחילותיה המסתוריות של הפירמידה הזו כבני אדם ויצאו כאלים .
זהו מקום של " לידה שנייה " , כך סופר , " רחם של מסתורין " .
החוכמה שוכנת כאן , כשם שאלוהים שוכן בלבבות בני אדם .
חכמיו המלומדים תהו איזה דחף עמוק חולל את מבצע הבנאות ההנדסי האדיר הזה , אולם מבחינתו יכול היה להיות הסבר אחד בלבד , אובססיה שאותה הבין היטב , התשוקה לנצח את המוות , להמיר את מוגבלות התמותה האנושית ברוחב היריעה של ההארה .
מדעניו אהבו לערום תלי תלים של השערות וסופרלטיבים , אמרו שזהו המבנה המושלם בעולם , המקור של תיבת נח , אולי מקורן של הלשונות , האלפבית , המשקלות והמידות .
לא הוא .
בשבילו היה זה שער הכניסה אל הנצח .
" רק אני לבדי יכול לעשות את זה , " מלמל לבסוף .
מונגה הלך .
הוא הסיר אבני חצץ שדבקו במדיו וצעד קדימה לאורך השיפוע התלול .
הוא התנשף בקוצר נשימה כשהגיע לפסגתו , 120 מטרים אורכו לפי מניית צעדיו .
מדרגה גבוהה הובילה אל אכסדרה נמוכת־ תקרה שהובילה אל מבואה ששלושה מקירותיה נבנו מאבני שחם מסותתות .
מעבר לחדר המבואה שכן חדר הקבורה של המלך , קירותיו עשויים לבנים ענקיות , אדומות בוהקות שהתאימו זו לזו בדיוק מדהים .
הרווח ביניהן לא עלה על חוט השערה .
חדר הקבורה המלבני , שאורכו כפול מרוחבו , נמצא בדיוק בלבה של הפירמידה .
לדברי מונגה ייתכן מאוד שמידותיו של החדר הזה תואמות יחסיוּת המתקיימת גם בכמה קבועים מתמטיים נצחיים .
הוא לא פקפק בהשערה הזו .
תקרת לוחות שחם השתרעה בגובה עשרה מטרים מעליו .
אור הסתנן פנימה דרך שני פירים שניקבו את הפירמידה מצפון ומדרום .
החדר היה ריק פרט לגבר אחד , וארון קבורה מאבן שחם מחוספסת , נטול מכסה .
מונגה אמר שעדיין ניתן להבחין עליו בסימני מקדח ומסור ששימשו את הפועלים הקדמונים .
הוא גם דיווח כי רוחבו של הסרקופג גדול בסנטימטר כמעט מרוחב המסדרון העולה אל החדר , ומשמעות הדבר היתה שהארון הוצב שם טרם בניית הפירמידה .
האיש , שעמד בגבו אליו , הסתובב .
גופו חסר הצורה היה עטוף בגלימה רחבה , סביב ראשו נכרך טורבן צמר , צעיף כותנה לבן נתלה על כתפו .
מוצאו המצרי היה ברור , אך שרידי גזעים אחרים ניכרו במצחו השטוח , בעצמות לחייו הגבוהות ובאפו הרחב .
נפוליאון נעץ מבטו בפנים חרושות הקמטים .
" הבאת את האוראקל ? "
שאל אותו האיש .
הוא החווה בראשו אל ילקוט העור .
" זה כאן . "
נפוליאון הגיח מן הפתח בדופן הפירמידה .
כמעט שעה שהה בתוכה ועתה כיסתה חשכה את מישור גיזה .
לפני צאתו , הורה למצרי להמתין זמן מה בפנים בטרם יֵצא .
הוא סילק אבק ממדיו ויישר את ילקוט העור התלוי על כתפו .
הוא איתר את הסולם וירד בו , נאבק למשול ברגשותיו .
השעה האחרונה היתה חוויה נוראה .
לרגלי הפירמידה חיכה מונגה , לבדו , אוחז במושכות סוסו של נפוליאון .
" המפגש שלך היה משביע רצון , מון ג'נרל ? "
הוא הביט בפניו של המלומד .
" שמע לי , גספאר .
לעולם אל תזכיר שוב את הלילה הזה .
הבנת אותי ?
אסור שאיש יֵדע על ביקורי כאן . "
ידידו נראה נבוך .
הוא לא היה רגיל לטון דבריו הנוקשה .
" לא התכוונתי לפגוע ב - "
נפוליאון הרים את ידו .
" אל תדבר על זה לעולם .
הבנת אותי ? "
המתמטיקאי הנהן , אך הוא קלט את מבטו של מונגה חולף מעבר לו , מכוון למעלה , אל ראש הסולם , אל המצרי שהמתין שם ללכתו של נפוליאון .
" תירה בו , " לחש אל מונגה .
הוא זיהה את התדהמה שהתפשטה על פניו של ידידו , וקירב את שפתיו אל אוזנו של המתמטיקאי .
" אתה אוהב לשאת את הרובה הזה .
אתה משתוקק להיות חייל .
אז הנה ההזדמנות שלך .
חייל מציית למפקדו .
אני לא רוצה שהוא יעזוב את המקום הזה .
אם אין לך אומץ , מצא מישהו שיעשה את זה במקומך .
אבל , זכור :
אם האיש הזה יהיה בחיים מחר , המשלחת המהוללת של הרפובליקה הנעלה שלנו תחווה את אובדנו הטרגי של מתמטיקאי . "
הוא ראה את הפחד בעיניו של מונגה .
" אתה ואני עברנו דרך ארוכה יחד , " הבהיר נפוליאון .
" עשינו גדולות ונצורות .
אנחנו חברי אמת .
אחים של הרפובליקה , כפי שהיא מכונה .
אבל לא כדאי לך להמרות את פי .
לעולם לא . "
הוא הניח לאיש ועלה על סוסו .
" אני חוזר הביתה , גספאר .
לצרפת .
אל הייעוד שלי .
מי ייתן וגם אתה תמצא את ייעודך , כאן , במקום שכוח האל הזה . "


המוניות בניו־יורק הן משהו מיוחד במינו .
הנהגים אינם חוששים מדבר , והם ממהרים ומסתחררים להם ברחובות העיר הפקוקים בשלווה לא טבעית .
כדי לשמור את שפיותי , למדתי להתמקד במסך הסמארטפון שלי במקום במכוניות השועטות במרחק סנטימטרים ממני .
בכל פעם שעשיתי טעות והסתכלתי על הכביש , מצאתי את עצמי שולחת את הרגל מטה לכיוון רצפת המכונית , כי גופי ביקש אינסטינקטיבית ללחוץ על הבלמים .
אבל לשם שינוי לא הייתי זקוקה לשום הסחות דעת .
הייתי דביקה מרוב זיעה אחרי שיעור אינטנסיבי בקרב מגע , ומוחי הסתחרר במחשבות על מה שעשה האיש שאני אוהבת .
גידאון קרוס .
רק המחשבה על שמו שילחה בגופי התשוש גל לוהט של געגועים .
מרגע שראיתי אותו בפעם הראשונה - ראיתי את המעטפת החיצונית המהממת להפליא שלו וראיתי את האיש האפל והמסוכן שבפנים - הרגשתי משיכה שמעוצמתה היה ברור שהוא החצי השני שלי .
הייתי זקוקה לו כמו שהייתי זקוקה ללבי הפועם , והוא הציב את עצמו בסכנה גדולה , סיכן הכול - רק למעני .
צפצוף של צופר החזיר אותי להווה .
מבעד לחלון המונית ראיתי את חיוך מיליון הדולר של השותף שלי לדירה קורן לעברי משלט פרסומת שהודבק על צד אוטובוס .
השפתיים של קארי טיילור התעקלו בחיוך מזמין וגופו הגבוה והרזה חסם את הצומת .
נהג המונית לא חדל לצפצף , כאילו זה מה שיעזור לו לפנות את הדרך .
אין סיכוי .
קארי לא הלך לשום מקום וגם לא אני .
הוא שכב יחף על צדו , בחזה חשוף , וכפתור מכנסי הג'ינס שלו פתוח וחושף הן את שולי תחתוניו והן את הקווים החלקים של שרירי הבטן המפותחים שלו .
שערו החום־כהה היה פרוע וסקסי ועיני האזמרגד שלו נצצו בשובבות .
פתאום קלטתי שאצטרך לשמור סוד נורא מפני החבר הכי טוב שלי .
קארי היה אבן היסוד שלי , קול התבונה שלי , הכתף שהכי אהבתי לבכות עליה - ולמעשה היה בשבילי אח בכל המובנים החשובים .
שנאתי את המחשבה שאצטרך להסתיר ממנו את מה שגידאון עשה למעני .
רציתי נואשות לדבר על זה , להיעזר במישהו כדי לעבד הכול במוחי , אבל ידעתי שלעולם לא אוכל לספר על כך לאיש .
אפילו המטפל שלנו עלול להיאלץ לדווח על כך , מסיבות של אתיקה ושל חוק .
שוטר תנועה מגודל ולבוש אפוד זוהר צץ מאי־שם ובידו העטויה כפפה לבנה ובשריקה רמה והחלטית , אותת לנהג שיפנה לנתיב המיועד לו .
הוא סימן לנו לחצות את הצומת בדיוק לפני שהתחלף הרמזור .
נשענתי לאחור , כרכתי את זרועותי סביב מותני והתנודדתי קדימה ואחורה .
הנסיעה מהפנטהאוז של גידאון בשדרה החמישית עד לדירה שלי באפּר וסט סייד היתה נסיעה קצרה , אבל איכשהו הרגשתי שהיא נמשכת כמו נצח .
המידע שסיפקה לי הבלשית שֶלי גרייבס ממשטרת ניו־יורק רק כמה שעות לפני כן שינה את חיי .
היא גם אילצה אותי לנטוש את האדם היחיד שהייתי זקוקה לשהות במחציתו .
השארתי את גידאון לבד כי לא יכולתי לבטוח במניעים של גרייבס .
לא יכולתי להסתכן באפשרות שהיא שיתפה אותי בחשדותיה רק כדי לראות אם ארוץ אליו ואוכיח שהפרידה שלו ממני היתה שקר מתוזמר היטב .
אלוהים .
געש הרגשות שחלף בי האיץ את הלמות הלב שלי .
גידאון היה זקוק לי עכשיו - בדיוק כפי שהייתי אני זקוקה לו , ואולי יותר - ואני נטשתי אותו .
הייאוש שניכר בעיניו כשדלתות המעלית הפרטית שלו הפרידו בינינו קרע אותי מבפנים .
גידאון .
המונית פנתה ונעצרה מול בניין הדירות שלי .
שוער הלילה פתח את דלת המכונית לפני שהספקתי להגיד לנהג שיסתובב וייקח אותי בחזרה , ואוויר אוגוסט הדָביק חדר פנימה ופוגג מיד את האוויר הממוזג שבפנים .
" ערב טוב , מיס טְרֶמֶל . "
השוער ליווה את ברכתו בנגיעה קלה של אצבעותיו בשולי כובעו , וחיכה בסבלנות בזמן ששילמתי לנהג בכרטיס אשראי .
כשגמרתי להסדיר את התשלום , קיבלתי את ידו המושטת ויצאתי מהמונית , וראיתי את מבטו נשלח בדיסקרטיות לעבר פני שטופות הדמעות .
חייכתי כאילו העולם יפה ומושלם ומיהרתי אל הלובי ומשם ישר למעלית , ונופפתי קצרות אל השומר שליד דלפק הקבלה .
" אווה ! "
סובבתי את ראשי וגיליתי בּרוּנֶטית מהודרת בתלבושת אופנתית של חצאית וחולצה קמה על רגליה באזור הישיבה בלובי .
שׂערה הכהה גלש בגלים עבותים סביב כתפיה , וחיוכה התהדר בשפתיים מלאות שהיו צבועות בגלוס ורוד .
קימטתי את מצחי כי לא זיהיתי אותה .
" כן ? "
עניתי , ופתאום הרגשתי שעלי להיזהר .
הבוהק העז שבעיניה הכהות אותת לי שעלי לעמוד על המשמר .
אף שהרגשתי חבוטה ומובסת , ומן הסתם גם נראיתי כך , זקפתי את גבי ופניתי אליה ישירות .
" דינה ג'ונסון , " היא אמרה , והושיטה לעברי יד עם ציפורניים מטופחות .
" כתבת עצמאית . "
הרמתי גבה .
" שלום . "
היא צחקה .
" את לא צריכה להיות חשדנית כל־כך .
אני רק רוצה לפטפט איתך קצת .
אני עובדת על איזו כתבה ואני זקוקה לעזרתך . "
" אני לא מתכוונת להעליב , אבל אין שום נושא שאני רוצה לדבר עליו עם מישהו מהתקשורת . "
" אפילו לא גידאון קרוס ? "
השערות שעל עורפי סמרו .
" בייחוד לא עליו . "
בתור אחד מעשרים וחמישה האנשים העשירים בעולם , עם רשימת נכסים בניו־יורק שאורכה לא ייאמן ממש , גידאון כיכב תמיד בחדשות .
אבל דוּוח בחדשות גם שהוא זרק אותי וחזר לארוסה־לשעבר שלו .
דינה שילבה את זרועותיה בתנועה שהדגישה את המחשוף שלה , ושמתי לב לזה רק מפני שנעצתי בה מבט בוחן יותר .
" באמת , " היא אמרה בקול משדל .
" אני יכולה לא לציין את השם שלך , אווה .
אני לא אשתמש בשום מידע שיזהה אותך .
זה הסיכוי שלך ליהנות מנקמה קטנה . "
הרגשתי שסֶלע התמקם בתחתית בטני .
היא היתה מכל בחינה ואופן הטיפוס של גידאון - גבוהה , רזה , עם שיער כהה ועור שזוף .
בדיוק ההפך ממני .
" את בטוחה שאת רוצה להתקדם בכיוון הזה ? "
שאלתי בשקט , ולפתע הייתי בטוחה שהיא הזדיינה עם הגבר שלי בשלב זה או אחר בחייה .
" הוא לא אדם שכדאי להרגיז . "
" את פוחדת ממנו ? "
היא ענתה מיד בהתרסה .
" אני לא .
הכסף שלו לא נותן לו שום זכות לעשות כל מה שמתחשק לו . "
נשמתי נשימה עמוקה וממושכת ונזכרתי בדברים שאמר לי פעם ד"ר טֶרֶנס לוּקָס , עוד מישהו שהיה בסכסוך עם גידאון .
עכשיו , כשידעתי מה גידאון מסוגל לעשות , עד לאן הוא הרחיק לכת בניסיונו להגן עלי , עדיין יכולתי לענות בכנות ובלי סייגים , " לא , אני לא פוחדת .
אבל למדתי מתי כדאי לוותר .
להמשיך הלאה בחיים זאת הנקמה הטובה ביותר . "
היא זקפה את סנטרה .
" לא לכולנו מחכה כוכב רוק מאחורי הקלעים . "
" מה שתגידי . "
נאנחתי בתוכי למשמע שמו של האקס שלי , בְּרֶט קליין , שהיה הזמר בלהקת רוק מובילה ואחד הגברים הסקסיים ביותר שפגשתי .
כמו לגידאון , גם לו היה סקס אֶפִּיל בעוצמה של גל חשמלי .
בניגוד לגידאון , הוא לא היה אהבת חיי .
לא היתה לי שום כוונה לחזור לחיקו .
" תקשיבי " - דינה שלפה כרטיס ביקור מכיס חצאיתה - " בקרוב מאוד תביני איך גידאון קרוס ניצל אותך כדי שקוֹרין ז'ירוּ תקנא ותחזור אליו .
כשתקלטי את זה , תתקשרי אלי .
אני אחכה לך . "
קיבלתי את הכרטיס .
" למה את חושבת שאני יודעת משהו ששווה פרסום ? "
השפתיים המלאות שלה הצטמצמו .
" כי לא משנה מה היתה המוטיבציה של קרוס כשהוא יצא איתך , הצלחת לגעת בו .
איש הקרח נמס קצת בהשפעתך . "
" אולי זה נכון , אבל זה נגמר . "
" זה לא אומר שאת לא יודעת משהו , אווה .
אני יכולה לעזור לך להבין מה כדאי או לא כדאי לפרסם . "
" מאיזו זווית את כותבת עליו ? "
לא היתה לי שום כוונה לעמוד מנגד בזמן שמישהו מנסה לתקוף את גידאון .
אם היא היתה נחושה לאיים עליו באיזו דרך , אני הייתי נחושה לחסום אותה כבר בהתחלה .
" לאיש הזה יש צד אפל . "
" לכולנו יש צדדים אפלים , לא ? "
מה היא יודעת על גידאון ?
מה הוא חשף במהלך ה ...
הקשר ביניהם ?
אם היה להם קשר .
חשבתי לעצמי שבטח לעולם לא יגיע היום שבו אחשוב על גידאון ביחסים אינטימיים עם מישהי בלי להרגיש קנאה יוקדת .
" למה שלא נלך לאיזה מקום ונדבר ? "
היא שאלה בנימה משדלת .
שלחתי מבט אל השומר שבכניסה לבניין , שהצליח להעמיד פנים ברוב נימוס שהוא מתעלם מאיתנו .
הייתי מרוּקנת רגשית בשביל עימות חזיתי עם דינה , ועדיין מסוחררת מהשיחה עם הבלשית גרייבס .
" אולי בהזדמנות אחרת , " אמרתי , והשארתי את האופציה פתוחה כי התכוונתי לעקוב אחריה .
צ'אד , אחד מעובדי הבניין במשמרות הערב , כאילו חש את אי־ הנוחות שלי והתקרב אלינו .
" מיז ג'ונסון בדיוק התכוונה ללכת , " אמרתי לו , וממש שמתי לב שאני נרגעת .
אם הבלשית גרייבס לא הצליחה להפליל את גידאון בשום דבר , כתבת עצמאית חטטנית ודאי לא תוכל לעשות זאת .
כמה חבל שידעתי היטב איך מידע יכול לדלוף מהמשטרה , באיזו קלות ובאיזו תדירות זה קורה .
אבי , ויקטור רֶיֶיס , היה שוטר , ושמעתי לא מעט על הנושא הזה .
פניתי לכיוון המעלית .
" להתראות , דינה . "
" נהיה בקשר , " היא קראה אחרי .
נכנסתי למעלית ולחצתי על כפתור הקומה שלי .
כשהדלתות נסגרו , קרסתי אחורנית אל המעקה .
ידעתי שאני מוכרחה להזהיר את גידאון , אבל לא היתה לי שום דרך ליצור איתו קשר בלי שמישהו יידע על כך .
הכאב שבחזי גבר .
הקשר שלנו כל־כך דפוק , חשבתי לעצמי .
אפילו לדבר אנחנו לא יכולים .
יצאתי מהמעלית בקומה שלי , נכנסתי לדירה , מיהרתי לחצות את הסלון המרווח ובדרך שמטתי את התיק על אחד מכיסאות הבר שבמטבח .
הנוף של מנהטן שניבט מהחלונות הענקיים שבסלון שלי לא עורר את התפעלותי .
הייתי נסערת כל־כך עד שלא היה אכפת לי איפה אני נמצאת .
לא הייתי עם גידאון , וזה היה הדבר החשוב היחיד .
כשפניתי במסדרון לעבר חדרי , שמעתי צלילים עמומים של מוזיקה מכיוון חדרו של קארי .
האם הוא מארח מישהו ?
ואם כן , את מי ?
החבר הכי טוב שלי החליט לזפזפ בין שתי מערכות יחסים - אחת עם אישה שקיבלה אותו כמו שהוא , ואחת עם גבר שהמחשבה על כך שקארי נמצא ביחסים עם אדם אחר הוציאה אותו מדעתו .
פשטתי את בגדי על רצפת חדר האמבטיה בדרכי למקלחת .
בזמן שהתקלחתי , לא יכולתי שלא לחשוב על הפעמים שהתקלחתי יחד עם גידאון , שבהן התשוקה שלנו זה לזה עוררה מגעים ארוטיים להפליא .
התגעגעתי אליו כל־כך .
הייתי זקוקה למגעו , לתשוקתו , לאהבתו .
הכמיהה שלי לכל אלה היתה כמו רעב מייסר , והיא עשתה אותי עצבנית ומתוחה .
לא היה לי מושג איך אני אמורה להירדם כשאני לא יודעת מתי תהיה לי הזדמנות לדבר שוב עם גידאון .
היו כל־כך הרבה דברים שרציתי לומר לו .
התעטפתי במגבת ויצאתי מחדר האמבטיה - גידאון עמד בתוך חדרי הסגור .
כשראיתי אותו , הגוף שלי הגיב כאילו ספג מכה פיזית .
נשימתי נעתקה ולבי החל להלום בקצב , וכל ישותי הגיבה למראהו בגל אדיר של כמיהה .
הרגשתי כאילו עברו שנים מאז שהייתי איתו בפעם האחרונה , ולא בסך־הכול שעה אחת .
נתתי לו פעם מפתח , אבל ממילא הבניין היה בבעלותו .
עם יתרון כזה , ברור שהוא לא התקשה להגיע אלי בלי שמישהו יידע על כך ...
בדיוק כפי שהצליח להגיע אל נֵייתן .
" מסוכן בשבילך להיות כאן , " ציינתי .
זה לא מנע ממני לשמוח שזה קורה .
עיני גמעו אותו ורפרפו בחמדנות על גופו הרזה והחסון .
הוא לבש מכנסי טרנינג שחורים וסווטשירט ישן ואהוב של אוניברסיטת קולומביה , שילוב שהוא נראה בו כמו בחור בן עשרים ושמונה , מה שאכן הוא היה , ולא כמו הטייקון המיליארדר שכל העולם מכיר .
כובע בייסבול של הינקיז היה משוך מטה על מצחו , אבל הצל שהטילה המצחייה שלו לא עמעם כלל את הזוהר הכחול של עיניו .
הן נעצו בי מבט עז , ושפתיו החושניות היו מתוחות בפס עגמומי .
" לא יכולתי להישאר רחוק ממך . "
גידאון קרוס היה אדם יפה במידה לא הגיונית ממש , יפה כל־כך עד שאנשים עצרו ונעצו בו מבטים כשחלף לידם .
פעם חשבתי שהוא אליל מין , ומפגני האון התכופים - והנלהבים - שלו הוכיחו שצדקתי , אבל גם ידעתי שהוא אנושי לגמרי .
כמוני , גם הוא נשבר פעם .
רוב הסיכויים היו שלא נחזיק מעמד יחד .
החזה שלי התרחב בנשימה עמוקה , וגופי הגיב לקרבת גופו .
אמנם הוא עמד במרחק של כמה מטרים ממני , אבל הרגשתי במלוא העוצמה את המשיכה המשכרת , את הכוח הממגנט שבשהות לצד האיש שהיה החצי השני שלי .
זה היה ככה בינינו כבר בפגישה הראשונה , כששנינו נמשכנו זה אל זה בלי שום הסבר .
בהתחלה חשבנו שהתאווה החייתית המשותפת היא בסך־הכול תשוקה , אבל בסופו של דבר הבנו שאנחנו לא מסוגלים לנשום זה בלי זה .
דיכאתי את הדחף לרוץ אל זרועותיו , המקום שכל־כך רציתי להיות בו .
אבל הוא היה דומם מדי , מאופק ומסוגר מדי .
חיכיתי בציפייה דרוכה לקבל ממנו סימן .
אלוהים , אהבתי אותו כל־כך .
ידיו התאגרפו לצדי גופו .
" אני זקוק לך . "
ליבת גופי התהדקה בתגובה לקולו המחוספס , שצרידותו היתה חמימה ושופעת .
" אתה לא צריך להגיד את זה בכזאת שמחה , " קנטרתי אותו בלי לנשום , בניסיון לפוגג את המתח לפני שהוא יכניע אותי תחתיו .
אהבתי אותו כשהוא פרוע , אהבתי אותו כשהוא עדין .
רציתי אותו בכל צורה שבה אוכל לקבל אותו , אבל עבר כל־כך הרבה זמן ...
עורי כבר עקצץ והתהדק בציפייה , והשתוקק לעונג החמדני שבמגעו .
חששתי ממה שיקרה אם הוא יתנפל עלי במלוא הכוח כשאני רעבה כל־כך לגופו .
אנחנו עוד עלולים לקרוע זה את זה .
" זה הורג אותי , " הוא אמר במרירות .
" להיות בלעדייך .
להתגעגע אלייך .
אלוהים , אני מרגיש כאילו השפיות שלי תלויה בך , אווה , ואת רוצה שאני אדבר על זה בשמחה ? "
לשוני זינקה החוצה להרטיב את שפתי היבשות והוא נהם , והרעיד את כולי .
" טוב ...
זה עושה אותי שמחה . "
המתח שבתנוחתו התרפה בגלוי .
הוא כנראה דאג מאוד מהתגובה שלי למה שהוא עשה בשבילי .
למען האמת , גם אני דאגתי .
האם הכרת הטובה שלי אומרת שאני מעוּוֶתֶת אפילו יותר ממה שחשבתי ?
ואז נזכרתי בידיים של אחי החורג שגיפפו את כל גופי ...
במשקל גופו שהצמיד אותי אל המזרן ...
בכאב הצורב בין רגלַי כשהוא נגח בי שוב ושוב ...
רעדתי בזעם מחודש .
אם לשמוח שהבן־זונה הזה מת זה אומר שאני מעוּוֶתֶת , אז בבקשה .
גידאון נשם נשימה עמוקה .
ידו נשלחה אל חזהו והוא שִׁפשף את האזור שמעל לבו כאילו כואב לו שם .
" אני אוהבת אותך , " אמרתי לו , ועיני צרבו מדמעות .
" אני אוהבת אותך כל־כך . "
" מתוקה שלי . "
הוא הגיע אלי בצעדים זריזים , שמט את צרור המפתחות על הרצפה ותחב את שתי ידיו בשׂערי הרטוב .
הוא רעד , ואני בכיתי , ונדהמתי לגלות עד כמה הוא זקוק לי .
גידאון הִטה את ראשי לזווית הרצויה לו והסתער על פי ברכושנות חורכת , טעם אותי בליקוקים עמוקים ואִטיים .
התשוקה והרעב שלו עוררו את כל חושַי , וייבבתי בעוד ידי חופרות בתוך הסווטשירט שלו .
הגניחה שהוא החזיר לי בתשובה הִדהדה בכל גופי , הפטמות שלי התקשו וכל עורי סמר .
הרגשתי שאני נמסה בתוכו , וידי הדפו את הכובע מעל ראשו כדי שאצבעותי יוכלו לשקוע אל תוך רעמת שערו השחור והמשיי .
שקעתי בתוך הנשיקה ונסחפתי בחושניות המזוקקת שלה .
פתאום נמלט מפי קול בכי .
" אל תבכי , " הוא לחש , נשען לאחור ותפס את הלסת שלי בידו .
הוא הביט היישר אל תוך עיני .
" אני נקרע מבפנים כשאת בוכה . "
" זה יותר מדי . "
רעדתי .
עיניו היפות נראו עייפות כמו עיני שלי .
הוא הִנהן בעצב .
" מה שעשיתי - "
" לא זה .
מה שאני מרגישה כלפיך . "
הוא חיכך את קצה אפו באפי , וידיו החליקו בתשוקה על זרועותי החשופות - ידיים שטופות בדם מטאפורי , מה שרק הגביר את האהבה שלי למגע שלו .
" תודה , " לחשתי .
עיניו נעצמו .
" אלוהים , כשעזבת קודם ...
לא ידעתי אם תחזרי ...
אם אני אאבד אותך - "
" אני זקוקה לך , גידאון . "
" אני לא אתנצל .
הייתי עושה את זה שוב . "
חיבוקו התהדק .
" האפשרויות היו צווי הרחקה , הגברת השמירה , ערנות ...
למשך כל החיים שלך .
לא היתה שום ודאות שתהיי בטוחה אלא אם כן נייתן ימות . "
" הרחקת אותי .
התנתקת ממני .
אתה ואני - "
" לנצח . "
קצות אצבעותיו לחצו על שפתַי המפושקות .
" זה נגמר ,
אווה .
אל תתווכחי על משהו שכבר מאוחר מדי לשנות . "
סילקתי את ידו .
" זה באמת נגמר ?
אנחנו יכולים להיות עכשיו יחד , או שאנחנו עדיין מסתירים את הקשר שלנו מהמשטרה ?
בכלל יש בינינו קשר ? "
גידאון נעץ בי מבט בלי להסתיר שום דבר , ואִפשר לי לראות את הכאב ואת הפחד שבו .
" זה מה שבאתי לשאול אותך . "
" אם זה תלוי בי , אני לעולם לא אתן לך ללכת , " אמרתי בלהט .
" לעולם לא . "
ידיו החליקו על צווארי ומשם אל כתפַי , והִתווּ על עורי פס לוהט .
" אני צריך שזה יהיה נכון , " הוא אמר חרש .
" פחדתי שתברחי ...
שתפחדי .
ממני . "
" גידאון , לא - "
" אני לעולם לא אפגע בך . "
תפסתי בחגורת מכנסי הטרנינג שלו ומשכתי , אף־על־פי שלא באמת יכולתי להזיז אותו ממקומו .
" אני יודעת . "
ומבחינה פיזית אכן לא היו לי ספקות ; הוא תמיד היה זהיר איתי , תמיד שקול .
אבל מבחינה רגשית הוא ידע לנצל את האהבה שלי אליו בדייקנות קפדנית .
ניסיתי ככל יכולתי ליישב את האמון המוחלט שהיה לי בהיכרות של גידאון עם צרכַי עם הזהירות שנבעה מלב שבור שעדיין ניסה להחלים .
" את באמת יודעת ? "
הוא סרק את פני והיה ער כמו תמיד גם לְמה שלא נאמר .
" אם אתן לך ללכת - אמות , אבל אני לא אפגע בך רק כדי להשאיר אותך . "
" אני לא רוצה ללכת לשום מקום . "
הוא נשף בקול רם .
" עורכי־הדין שלי ידברו עם המשטרה מחר , כדי לגשש ולראות איפה הדברים עומדים . "
הטיתי את ראשי לאחור והצמדתי את שפתי בעדינות אל שפתיו .
ידעתי היטב שאנחנו קושרים קשר להסתיר פשע , ואשקר אם אומר שזה לא הטריד אותי מאוד - אחרי הכול , הייתי בת של שוטר - אבל החלופה היתה נוראה מדי .
" אני מוכרח לדעת שאת מסוגלת להשלים עם מה שעשיתי , " הוא אמר חרש , וכרך את שׂערי סביב אצבעו .
" אני חושבת שכן .
ואתה ? "
פיו מצא שוב את פי .
" אני יכול לסבול הכול אם אַת שלי . "
שלחתי יד אל מתחת לסווטשירט שלו , וחיפשתי ומצאתי את עורו השחום והחמים .
שריריו היו נוקשים ובולטים תחת כפות־ידי , וכל גופו היה יצירת אמנות מפתה וגברית .
ליקקתי את שפתיו , ושיני סגרו בעדינות על עיקול השפה התחתונה .
גידאון נאנק .
קול העונג שלו חלף על פני גופי כמו ליטוף .
" תיגעי בי . "
המילים היו פקודה , אבל הטון היה מפציר .
" אני נוגעת . "
הוא שלח את ידו למטה , אחז במפרק ידי וסובב את כף־ידי .
הוא תחב את הזין שלו בלי בושה אל החלק הפנימי של כף־ידי והתחכך בו .
אצבעותי התעגלו סביב האיבר העבה והמלא , ולבי פעם במהירות כשהבנתי שהוא לא לובש תחתונים .
" אלוהים , " אמרתי בקול מתנשף .
" אני כל־כך חרמנית כשאני לידך . "
עיניו הכחולות רשפו בעוז על פני ; לחייו האדימו ושפתיו המחוטבות נפשקו .
הוא אף פעם לא ניסה להסתיר את ההשפעה שלי עליו , אף פעם לא העמיד פנים שהוא מצליח לשלוט במשיכה שלו אלי יותר משאני מצליחה לשלוט במשיכה שלי אליו .
השתלטנות שלו במיטה היתה מסעירה במיוחד בשל כך , כי ידעתי שגם הוא חסר אונים מול המשיכה החייתית שיש בינינו .
החזה שלי התהדק .
עדיין לא הצלחתי להאמין שהוא שלי , שזכיתי לראות אותו כך , פתוח ורעב וסקסי כמו אֵל ...
גידאון הסיר את המגבת שעטפה את גופי .
הוא עצר את נשימתו בקול כשהיא נשמטה לרצפה ועמדתי לפניו עירומה לגמרי .
" וואו , אווה . "
קולו רעד מרוב רגש ועיני נצרבו בדמעות .
הוא משך את חולצתו מעלה בתנופה מעל ראשו וזרק אותה הצדה .
ואז הוא שלח יד אלי , התקרב לאט־לאט , האריך את המתח עד שגופינו החשופים ייגעו זה בזה .
הוא אחז באגן שלי ואצבעותיו נעו בלי הרף , נשימותיו מהירות וקולניות .
קצות השדיים שלי נגעו בו ראשונים , ושילחו גל פתאומי של התרגשות בכל גופי .
עצרתי את נשימתי .
הוא קירב אותי אליו בגניחה , הרים את כפות־רגלי מהרצפה ונשא אותי אל המיטה .

אהבתי את ניו־יורק בעוצמה של אהבה ששמרתי רק לדבר אחד אחר בחיי .
העיר היתה מיקרוקוסמוס שופע הזדמנויות של העולם החדש ומסורות של העולם הישן .
שמרנים התחככו בבוהמיינים .
מוזרויות התקיימו לצד אצילוּת נדירה .
הדופק הפועם של העיר הֵזין שושלות של עסקים בינלאומיים ומשך אליו אנשים מכל רחבי העולם .
ומי שגילם בגופו את כל האנרגיה הרוחשת הזאת והשאפתנות והעוצמה הבינלאומית זיין אותי כרגע והעניק לי שתי אורגזמות אדירות .
כשקרטעתי לעבר חדר הארונות הגדול שלו העפתי מבט אל המיטה של גידאוֹן קְרוֹס , שמצעיה פרועים מסקס , ונרעדתי מזיכרון העונג .
שׂערי עדיין היה רטוב מהמקלחת והמגבת שהיתה כרוכה סביבי היתה פריט הביגוד היחיד שלגופי .
היו לי שעה וחצי עד לעבודה , ממש לא מספיק זמן .
הבנתי שאין ברירה ואהיה מוכרחה להקצות זמן משגרת הבוקר שלי לסקס , אחרת אצטרך תמיד למהר ולהילחץ עם הזמן .
גידאון התעורר תמיד כשהוא מוכן לכבוש את העולם , והוא אהב ליישם את השליטה הזאת קודם־כול עלי .
בחיי שהייתי בת־מזל .
יולי כבר התחיל בניו־יורק והטמפרטורות הלכו ועלו , ולכן בחרתי זוג מכנסי פשתן מגוהצים וצרים וחולצה בלי שרוולים מבד מקומט בצבע אפור־בהיר , שתאם את צבע עיני .
היות שלא היה לי שום כישרון בעיצוב תסרוקות , אספתי את שערי הבלונדיני הארוך לקוקו פשוט , ואז התאפרתי .
כשהגעתי למצב ייצוגי , יצאתי מחדר השינה .
שמעתי את קולו של גידאון ברגע שיצאתי למסדרון .
רעד קל עבר בגופי כשהבנתי שהוא כועס , קולו נמוך ותמציתי .
הוא לא נטה לכעסנות ...
אלא אם כן הוא התרגז עלי .
מדי פעם הצלחתי לגרום לו להרים את הקול ולקלל , אפילו לתחוב את אצבעותיו ברעמת השיער השחורה כפחם והנהדרת שלו , שהגיעה לו עד הכתפיים .
אבל רוב הזמן היה גידאון מופת של עוצמה מרוסנת .
לא היה לו שום צורך לצעוק כי הוא היה מסוגל לגרום לאנשים לרעוד כמו עלה נידף בעזרת לא יותר ממבט אחד או מילה אחת קצרה .
מצאתי אותו בחדר העבודה שלו .
הוא עמד בגבו אל הדלת ובאוזנו אוזניית בּלוּטוּת' .
הוא בהה בידיים שלובות מבעד לחלונות הפנטהאוז שלו שבשדרה החמישית , ונראה אדם בודד מאוד , אינדיווידואל שעומד בנפרד משאר העולם , ועם זאת מסוגל בהחלט לשלוט בו .
נשענתי על המשקוף וגמעתי את המראה שלו .
הייתי בטוחה שהנוף שנשקף מולי מעורר השתאות הרבה יותר מהנוף שהוא עצמו רואה .
נקודת המבט שלי כללה אותו ומאחוריו את גורדי השחקים המתנשאים לשמים , שהיו נוכחות עצומה ומרשימה לא פחות .
הוא גמר להתקלח עוד לפני שהספקתי לזחול החוצה מהמיטה .
הגוף הממכר שלו היה עכשיו לבוש בשניים מתוך שלושה חלקים של חליפה מחויטת ויקרה להחריד - מה שהדליק אותי תמיד , אני מודה .
מאחור חשף גופו ישבן מושלם וגב איתן וחסון , עטוי בווסט .
על הקיר היה קולאז' גדול של תצלומים של שנינו כזוג , ותצלום אחד אינטימי מאוד שלי , שהוא צילם בזמן שישנתי .
רוב התמונות צולמו בידי צלמי פפראצי שעקבו אחריו בלי הפסקה .
הוא היה גידאון קרוס , מ ״ תעשיות קרוס ״ , ובגיל המגוחך עשרים ושמונה כבר היה אחד מעשרים וחמישה האנשים העשירים בעולם .
למיטב ידיעתי , נתח ניכר ממנהטן היה שייך לו ; הייתי משוכנעת שהוא הגבר הכי לוהט בכדו הארץ .
והוא שמר תמונות שלי בכל מקום שהוא עבד בו , כאילו בכלל ייתכן שכיף להסתכל עלי כמו שכיף להסתכל עליו .
הוא הסתובב במקומו בתנועה רבת־חן ולכד את מבטי בעיניו הכחולות העזות .
ודאי שהוא ידע שאני עומדת ומסתכלת עליו .
היה תמיד חשמל באוויר כשהיינו קרובים זה לזה , תחושת ציפייה שמזכירה את הדממה הנפתלת שלפני רעם אדיר .
מן הסתם הוא חיכה בכוונה שנייה אחת נוספת לפני שהסתובב אלי , כדי לתת לי הזדמנות להעיף בו מבט , כי הוא ידע שאני אוהבת להסתכל עליו .
נסיך האופל השחוּם .
וכולו שלי .
אלוהים ...
מעולם לא התרגלתי לעוצמה שבפנים האלה .
עצמות הלחיים המחוטבות והגבות הכהות והמקושתות , העיניים הכחולות עם הריסים הארוכים , והשפתיים האלה ...
בזווית מושלמת להבעה שהיא בו־בזמן חושנית וזדונית .
אהבתי לראות את שפתיו מחייכות בפיתוי מיני , ורעדתי כשהן נצמדו זו אל זו לקו דק ותקיף .
וכשהוא הצמיד את השפתיים האלה אל גופי , בערתי מרוב תשוקה אליו .
אלוהים , תקשיבי לעצמך .
הפה שלי התעקל , כי נזכרתי כמה התעצבנתי תמיד על חברות שהתפייטו על כמה שבני־הזוג שלהן נראים טוב .
והנה אני , לא מפסיקה להתפעל מהמראה המושלם של האיש המורכב , המתַסכל , המתוסבך והסקסי להחריד שהלכתי והתאהבתי בו יותר ויותר מיום ליום .
בעודנו נועצים מבטים זה בזה , ההבעה הזעופה שלו לא התפוגגה , והוא גם לא הפסיק לדבר עם האומלל שהיה מעבר לקו , אבל מבטו התחמם מכעס מצמרר ללהט צורב .
כבר הייתי אמורה להתרגל לשינוי שהתחולל בו בכל פעם שהסתכל עלי , אבל זה עדיין המם אותי תמיד בעוצמה שיכלה להפיל אותי מהרגליים .
המבט הזה שידר את רצונו העז והעמוק לזיין אותי - מה שהוא אכן עשה בכל הזדמנות שהיתה לו - וגם אִפשר לי הצצה רגעית אל כוח הרצון התקיף והבלתי מתפשר שלו .
כוח ושליטה אִפיינו את כל הדברים שעשה גידאון בחייו .
״ אז נתראה בשבת בשמונה , ״  הוא סיים את השיחה , ואז ניתק את האוזנייה והשליך אותה על השולחן .
״ אווה , בואי הנה . ״  עוד רעד חלף בי כששמעתי אותו מבטא את שמי , באותה סמכותיות נוקשה שבה הוא אמר לי תמיד , אווה , תגמרי , כשהייתי מתחתיו ...
מלאה בו ...
משתוקקת נואשות לגמור בשבילו ...
״ אין זמן עכשיו , אלוף . ״  נסוגותי אל המסדרון , כי בכל הקשור אליו הייתי חלשה .
הצרידות הקלה שבקולו החלק והמתורבת כמעט יכלה לגרום לי לבדה לאורגזמה .
ובכל פעם שהוא נגע בי , נכנעתי .
מיהרתי למטבח להכין לנו קפה .
הוא מלמל משהו בשקט ובא בעקבותי , וצעדיו הארוכים הדביקו בקלות את צעדי שלי .
מצאתי את עצמי ממוסמרת אל קיר המסדרון בידי מטר ושמונים ושמונה סנטימטרים של גבר קשוח ולוהט .
״ את יודעת מה קורה כשאת בורחת , חומד . ״  גידאון נשך את שפתי התחתונה בשיניו ואז שיכך את הכאב בליטוף של לשונו .
״ אני תופס אותך . ״

בתוכי נאנח משהו בכניעה של אושר וגופי התרפה מרוב התענגות על הקִרבה הלוחצת אל גופו .
רציתי אותו תמיד , בעוצמה שהיתה כאב פיזי ממש .
מה שהרגשתי היה תשוקה , אבל גם הרבה יותר מזה .
משהו יקר ערך ועמוק כל־כך , עד שהתשוקה של גידאון אלי עוררה בי תגובה אחרת לגמרי מזו שהיתה מתעוררת אצלי עם כל גבר אחר .
אם מישהו אחר היה מנסה להכניע אותי במשקל גופו , הייתי נבהלת .
אבל עם גידאון זה לא היה העניין .
הוא ידע מה אני צריכה וכמה אני יכולה לשאת .
למראה ההבזק הפתאומי של חיוכו הפסקתי לרגע לנשום .
כשנגלו לעיני הפנים המדהימים האלה עם השיער הכהה והשופע , הרגשתי פיק ברכיים .
הוא היה כל־כך מצוחצח ומתוחכם , פרט לאורך הדקדנטי של שׂערו המשיי .
הוא חיכך את אפו באפי .
״ אסור לך לחייך אלי ככה ואז ללכת .
תגידי לי על מה חשבת כשדיברתי בטלפון . ״  שפתי התעוותו בערמומיות .
״ חשבתי כמה אתה נראה מדהים .
אני חושבת את זה כל הזמן , זה פשוט דוחה .
הגיע הזמן שאתרגל לזה . ״  הוא חפן בכף־ידו את החלק האחורי של הירך שלי והצמיד אותי אליו , תוך שהוא מתגרה בי בחיכוך מיומן של האגן שלו באגן שלי .
הוא היה מחונן במיטה .
והוא ידע את זה .
״ את יכולה לחלום שאתן לך . ״

״ באמת ? ״  חום התפשט והתעקל בכל עורקי , וגופי השתוקק בתאוותנות למגע גופו .
״ אני לא מאמינה שאתה רוצה לידך עוד אישה עם מבט מעריץ בעיניים , הרי מי כמוך שונא ציפיות מוגזמות . ״ ״ מה שאני רוצה , ״  הוא נהם , ועכשיו תפס בלסת שלי ושפשף את שפתי התחתונה בכרית אגודלו , ״ זה שתהיי עסוקה כל־כך במחשבות עלי שלא תחשבי על אף אחד אחר . ״

שאפתי שאיפה אטית ונרעדת .
הייתי מגורה לגמרי מהמבט המעורפל בעיניו , מהנימה המתגרה בקולו , מחום גופו ומהניחוח הנפלא של עורו .
הוא היה הסם שלי , ולא היה בי שום רצון להיגמל .
״ גידאון , ״  התנשמתי בקול .
באנחה חרישית הוא סגר בפיו המסותת את פי , וסילק את המחשבות על הזמן הדוחק בנשיקה עמוקה ועסיסית ...
נשיקה שכמעט הצליחה להסיח את דעתי ולהסתיר ממני את חוסר הביטחון שהוא הפגין זה עתה .
תחבתי את אצבעותי בשׂערו כדי שלא יזוז והחזרתי לו נשיקה , והלשון שלי החליקה לאורך לשונו בליטופים .
היינו זוג במשך תקופה קצרה מאוד .
פחות מחודש .
גרוע מכך , אף אחד מאיתנו לא ידע איך מנהלים מערכת יחסים כמו זו שניסינו לבנות יחד - מערכת יחסים שבה אנחנו מסרבים להעמיד פנים שאנחנו לא מתוסבכים להפליא .
זרועותיו נכרכו סביבי והידקו אותי בתנועה רכושנית .
״ רציתי לבלות איתך את סוף השבוע בפלורידה קִיז - בעירום . ״

״ הממ , נשמע נחמד . ״  יותר מנחמד .
אמנם המראה של גידאון בחליפת שלושה חלקים המיס אותי לגמרי , אבל העדפתי אותו בהרבה כשהוא עירום כביום היוולדו .
החלטתי לא לומר שממילא לא יכולתי לצאת לחופשה בסוף השבוע הזה ...
״ ועכשיו אני צריך לבלות את סוף השבוע בענייני עבודה , ״  הוא מלמל , ושפתיו ריחפו מעל שפתי .
״ ענייני עבודה שדחית כדי להיות איתי ? ״  בזמן האחרון הוא יצא מוקדם מהעבודה כדי לבלות בחברתי , וידעתי שזה מן הסתם גובה ממנו מחיר .
אמי היתה נשואה בפעם השלישית , וכל הבעלים שלה היו אנשים מצליחים ועשירים , כל אחד בסוגו .
ידעתי שמחיר השאפתנות הוא שעות עבודה מאומצות .
״ אני משלם לאנשים אחרים משכורת נדיבה כדי שאוכל להיות איתך . ״  התחמקות לא רעה , אבל היות שראיתי במבטו הבזק של כעס , הסחתי את דעתו .
״ תודה .
בוא נשתה קפה לפני שייגמר לנו הזמן . ״  גידאון ליטף בלשונו את שפתי התחתונה , ואז שחרר אותי .
״ אני רוצה להמריא מחר לפני שמונה בערב .
לארוז מעט דברים .
באריזונה חם ויבש עכשיו . ״

״ מה ? ״  מצמצתי לעבר גבו המתרחק בעודו נעלם לתוך חדר העבודה שלו .
״ ענייני העבודה שלך באריזונה ? ״

״ למרבה הצער . ״

אה ...
וואו .
במקום לסכן את הסיכוי שלי לכוס קפה , דחיתי את הוויכוח והמשכתי בדרכי למטבח .
חציתי את הדירה המרווחת של גידאון , עם הארכיטקטורה המהממת של טרום מלחמת העולם , עם החלונות המוארכים והמקושתים , והנקישות הקצובות של עקבי הנעליים שלי על רצפת הפרקט הנוצצת התעמעמו על השטיחים הצרפתיים .
הדירה הענקית , שהתהדרה ברהיטי עץ כהים ובבדים טבעיים , הוארה באביזרי תאורה משובצים באבנים .
מצד אחד דירתו הפגינה לראווה ממון , אבל עם זאת היא היתה חמימה ומזמינה , מקום נינוח שנעים להירגע ולהתפנק בו .
כשהגעתי אל המטבח לא התעכבתי ומיד הצבתי ספל לנסיעות מתחת למכונת הקפה ליחיד .
גידאון הצטרף אלי , הז'קט תלוי על זרועו ובידו הטלפון הנייד .
שמתי עוד ספל נישא בשבילו ואז ניגשתי אל המקרר כדי להוציא חלב .
״ אולי זה דווקא טוב . ״  הסתובבתי אליו והזכרתי לו את העניין עם השותף שלי לדירה .
״ אני צריכה לעשות עם קארי שיחה צפופה בסוף השבוע . ״

גידאון הכניס את הטלפון אל הכיס הפנימי של הז'קט , ואז תלה אותו על גב אחד מכיסאות הבר שליד האי שבמטבח .
״ אווה , את באה איתי . ״

נשפתי בקול רם ומזגתי חלב לתוך הספל שלי .
״ ומה בדיוק אני אעשה ?
אשכב עירומה ואחכה עד שתגמור את העבודה ותבוא לזיין אותי ? ״

הוא נעץ בי מבט בזמן שלקח את הספל שלו ושתה את הקפה בריכוז רגוע מדי .
״ אנחנו רוצים לריב ? ״

״ אתה רוצה להקשות עלי ?
דיברנו על זה .
אתה יודע שאני לא יכולה לעזוב את קארי אחרי מה שקרה אתמול בערב . ״  האורגיה מרובת האיברים שהתחוללה אצלי בסלון היתה בהחלט תסבוכת רצינית , מכל בחינה ואופן .
החזרתי את קרטון החלב למקרר וחוויתי במודע את התחושה שאני נמשכת אליו ללא שום הסבר רק בכוח רצונו .
זה היה ככה מהרגע הראשון .
אם גידאון רצה , הוא היה יכול לגרום לי להרגיש את הדרישות שלו .
והיה קשה , קשה מאוד , להתעלם מהחלק שבי שהתחנן לתת לו את כל מה שהוא רוצה .
״ אתה תטפל בעסקים שלך ואני אטפל בחבר הכי טוב שלי , ואחר־כך נחזור לטפל אחד בשני . ״

״ אבל , אווה , אני אחזור רק בראשון בערב . ״

אה ...
הרגשתי התכווצות חדה בבטן כששמעתי שלא נהיה יחד למשך כל־כך הרבה זמן .
רוב הזוגות לא מבלים יחד כל רגע פנוי , אבל לא היינו כמו רוב האנשים .
לשנינו היו עכבות , גילויים של חוסר ביטחון וצורך ממכר זה בזה , ואלה חייבו אותנו במגע תמידי כדי שנוכל לתפקד כמו שצריך .
שנאתי להיות רחוקה ממנו .
רק לעתים נדירות עברו כמה שעות בלי שאחשוב עליו לפחות פעם אחת .
״ גם לך קשה לחשוב על זה , ״  הוא אמר בשקט , ובחן אותי במבט שלו , הרואה הכול .
״ ביום ראשון נהיה שנינו סמרטוטים . ״  נשפתי על הקפה ולגמתי ממנו במהירות .
המחשבה שאצטרך להעביר סוף שבוע שלם בלעדיו ערערה אותי .
גרוע מכך , לא הצלחתי לסבול את המחשבה שהוא יהיה כל־כך הרבה זמן בלעדי .
היה לו עולם שלם של אפשרויות והזדמנויות שרק חיכה לו , נשים שהן לא דפוקות ובעייתיות כמוני .
ובכל־זאת , הצלחתי לומר , ״ שנינו יודעים שזה לא הכי בריא , גידאון . ״ ״ מי קבע ?
אף אחד אחר לא יודע מה זה להיות אנחנו . ״

טוב , עם זה אני לא יכולה להתווכח .
״ אנחנו צריכים לצאת לעבודה , ״  אמרתי , כי ידעתי שהמבוי הסתום הזה ישגע את שנינו עד סוף היום .
היה ברור שנמצא איזה פתרון מאוחר יותר , אבל בינתיים היינו תקועים עם זה .
הוא נשען בשיפולי גבו על השיש ושילב את קרסוליו , ובכך נטע את עצמו בעיקשות במקומו .
״ מה שאנחנו צריכים זה שתבואי איתי . ״ ״ גידאון . ״  רגלי החלה לנקוש על רצפת האבן .
״ אני לא יכולה פשוט לוותר על החיים שלי בשבילך .
אם אני איהפך לקישוט תשתעמם איתי מהר מאוד .
עזוב , אני אגעיל את עצמי .
לא נמות אם ניפרד לכמה ימים ונארגן כל אחד את העניינים שלו , גם אם נסבול מזה . ״  מבטו לכד את עיני .
״ את לא יכולה להיות קישוט , את עושה יותר מדי בעיות . ״

״ רק מי שעושה בעיות בעצמו יודע לזהות אנשים שדומים לו . ״

גידאון הזדקף , נפטר מהחושניות המהורהרת שאפפה אותו ולכד אותי מיד במבט חמור סבר ורציני .
הפכפך ותזזיתי - בדיוק כמוני .
״ כתבו עלייך הרבה בעיתונים בזמן האחרון , אווה .
זה לא סוד שאת בניו־יורק .
אני לא יכול להשאיר אותך כאן ולנסוע .
תביאי את קארי איתך אם את רוצה .
את יכולה לעשות איתו שיחה צפופה בזמן שאת מחכה לי שאבוא לזיין אותך . ״

״ מצחיק מאוד . ״  ראיתי שהוא מנסה לפוגג את המתח בהומור , אבל הבנתי את הסיבה האמיתית להתנגדות שלו להיפרד ממני - נייתן .
האח החורג לשעבר שלי היה סיוט מתמשך מעברי , וגידאון חשש שהוא יצוץ שוב בהווה שלי .
ואני פחדתי להודות שהוא לא טועה לגמרי .
שריון האנונימיות שהגן עלי במשך שנים התנפץ ברגע שהתחילה מערכת היחסים המתוקשרת שלנו .
אלוהים ...
ממש לא היה לנו זמן להיכנס עכשיו לסיפור ההוא , אבל ידעתי שזה לא טיעון שישכנע את גידאון .
הוא היה מסוג האנשים ששומרים על הרכוש שלהם בכל מחיר ונלחמים במתחרים בדייקנות אכזרית , והיה ברור שהוא לעולם לא ייתן שיקרה לי משהו רע .
הייתי מקום המבטחים שלו , וזה עשה אותי לאדם נדיר ויקר ערך מבחינתו .
גידאון הסתכל בשעונו .
״ הגיע הזמן ללכת , מותק . ״

הוא לקח את הז'קט ואז סימן לי שאחצה לפניו את הסלון רחב־ הידיים , שם לקחתי את התיק הרגיל ואת התיק שבו נעלי ההליכה שלי ושאר חפצים הכרחיים .
כמה רגעים לאחר מכן כבר הגענו אל קומת הקרקע במעלית הפרטית שלו והחלקנו אל אחורי ג'יפ הבנטלי השחור שלו .
״ היי , אנגוס , ״  אמרתי לנהג שלו , והוא נגע בשולי כובע הנהג המיושן שלו .
״ בוקר טוב , מיס טְרֶמֶל , ״  הוא השיב בחיוך .
הוא היה איש מבוגר יחסית , ובשערו הג'ינג'י כבר היו לא מעט שערות לבנות .
חיבבתי אותו מהרבה סיבות , ואחת העיקריות שבהן היתה העובדה שהוא היה הנהג של גידאון מאז ימי בית־הספר היסודי שלו , ובאמת אהב אותו ודאג לו .
מבט זריז אל הרולקס שאמי ואבי החורג נתנו לי אישר לי שאצליח להגיע לעבודה בזמן ...
אם לא ניתקע בפקקים .
בעודי חושבת את זה , אנגוס החליק במיומנות אל ים המוניות והמכוניות שברחוב .
לאחר השקט המתוח ששרר בדירה של גידאון , הרעש של מנהטן העיר אותי ביעילות של זריקת קפאין .
צפירות מכוניות וקרקוש גלגלים מעל פתחי ביוב היו בעיני תמיד צלילים מעוררים .
נהרות שוצפים של הולכי רגל זרמו לאורך שני צדי הרחוב העמוס , ובניינים נמתחו בשאפתנות לעבר השמים ושמרו אותנו בצל אפילו בזמן שהשמש טיפסה עוד ועוד .
אלוהים , כמה אהבתי את ניו־יורק .
כל יום הקפדתי לספוג אותה , לנסות לשאוב אותה אל קרבי .
התמקמתי בנוחות על מושב העור האחורי , שלחתי יד אל ידו של גידאון ולחצתי אותה קלות .
״ תרגיש טוב יותר אם אני וקארי נצא מהעיר למשך סוף השבוע ?
אולי נקפוץ לווגאס ? ״  מבטו של גידאון הצטמצם .
״ אני מאיים על קארי ?
בגלל זה את לא מוכנה לבוא לאריזונה ? ״

״ מה ?
לא .
אני לא חושבת . ״  הסתובבתי והסתכלתי בו .
״ לפעמים אני צריכה לדבר איתו לילה שלם עד שהוא נפתח . ״

״ את לא חושבת ? ״  הוא חזר על התשובה שלי , והתעלם מכל שאר המילים שאמרתי אחרי כן .
״ אולי הוא מרגיש שהוא לא יכול להגיע אלי כשהוא רוצה לדבר איתי כי אני תמיד איתך , ״  הבהרתי את דברי , וייצבתי את ספל הקפה בין שתי ידי בזמן שעברנו מעל פתח אוורור בכביש .
״ תקשיב , אתה תהיה מוכרח להתגבר על הקנאה שלך בכל מה שקשור לקארי .
כשאני אומרת שהוא כמו אח שלי , גידאון , אני לא אומרת את זה סתם .
אתה לא חייב לחבב אותו , אבל אתה חייב להבין שהוא חלק קבוע בחיים שלי . ״

״ את אומרת לו אותו דבר גם עלי ? ״

״ אני לא צריכה להגיד .
הוא יודע .
אני מנסה למצוא כאן איזו פשרה - ״ ״ אני אף פעם לא מתפשר על שום דבר . ״

הרמתי גבה .
״ בעסקים , אני בטוחה שלא .
אבל אנחנו מנהלים כאן מערכת יחסים , גידאון .
וביחסים צריך לדעת לתת וגם ל - ״  המבט הזעוף של גידאון קטע אותי .
״ המטוס שלי , המלון שלי , ואם תצאו מהשטח תיקחו איתכם מאבטחים . ״

הכניעה הפתאומית והממורמרת שלו הפתיעה והשתיקה אותי לדקה ארוכה .
ארוכה מספיק כך שגבותיו התקמרו מעל עיניו הכחולות החודרות במבט שמשמעותו זאת ההצעה האחרונה בהחלט שלי .
״ אתה לא חושב שזה קצת קיצוני ? ״  שאלתי .
״ הרי קארי יהיה איתי . ״ ״ תסלחי לי אם אני לא סומך עליו שידאג לך אחרי מה שקרה אתמול בערב . ״  הוא לגם מהקפה והתנוחה שלו הבהירה שמבחינתו הדיון נגמר .
הוא נתן לי את החלופות האפשריות מבחינתו .
יכולתי כמובן להתרגז על ההתנשאות הזאת שלו , אבל הבנתי שמקורה ברצון להגן עלי .
היו לי לא מעט שלדים בארון , והיחסים שלי עם גידאון הציבו אותי באור הזרקורים של התקשורת , והיה ברור שנייתן בַּרקֶר עלול להגיע אלי בכל רגע .
וחוץ מזה , הרצון לשלוט בכל מה שסביבו היה חלק בלתי נפרד מהאישיות של גידאון .
זה היה חלק מהחבילה , וידעתי שאצטרך להסתגל לזה .
״ טוב , ״  הסכמתי .
״ איזה מהמלונות שם שלך ? ״ ״ יש לי שם כמה מלונות .
תוכלי לבחור . ״  הוא סובב את ראשו והסתכל החוצה מהחלון .
״ סקוט ישלח לך רשימה באי־מייל .
כשתחליטי , תודיעי לו והוא יארגן הכול .
נטוס יחד ונחזור יחד . ״  השענתי את הכתף על המושב , לגמתי מהקפה ושמתי לב שהיד שלו נקפצה לאגרוף על ירכו .
בהשתקפות שבחלון הכהה נראו פניו של גידאון שלווים , אבל הרגשתי שהוא מצוברח .
״ תודה , ״  מלמלתי .
״ די .
אני לא מאושר מזה , אווה . ״  שריר בלסתו התעוות .
״ השותף שלך מפשל ובגלל זה אני צריך לבלות סוף שבוע שלם בלעדייך . ״  היה לי קשה לראות אותו אומלל , ולכן לקחתי מידו את ספל הקפה והנחתי את ספלי הנסיעה של שנינו בתוך מחזיקי הספלים שבמושב האחורי .
ואז התיישבתי עליו כמו על אוכף .
כרכתי את זרועותי סביב כתפיו .
״ אני מאוד מעריכה את הגמישות שלך בעניין הזה , גידאון .
זה חשוב לי מאוד . ״

הוא לכד את עיני במבטו הכחול העז .
״ ידעתי שתטריפי אותי מהרגע הראשון שראיתי אותך . ״

חייכתי כשנזכרתי איך נפגשנו .
״ כשהייתי מרוחה על התחת על הרצפה של הלובי של בניין קְרוֹספַייר ? ״

״ עוד לפני כן .
בחוץ . ״

קימטתי את המצח ושאלתי , ״ איפה בחוץ ? ״

״ על המדרכה . ״  גידאון תפס באגן שלי ולחץ אותו בתנועה הרכושנית והשתלטנית האופיינית לו , שעוררה בי תמיד תשוקה עזה .
״ יצאתי אז לאיזו פגישה .
אם הייתי יוצא דקה מאוחר יותר הייתי מפספס אותך .
נכנסתי למכונית ממש בשנייה שפנית לרחוב . ״

זכרתי את ג'יפ הבנטלי שחנה במנוע פועל על המדרכה באותו יום .
הבניין הרשים אותי כל־כך שלא שמתי לב לרכב הנוצץ כשהגעתי , אבל בדרך החוצה שמתי לב אליו ועוד איך .
״ תפסת אותי מיד ברגע שראיתי אותך , ״  הוא אמר במרמור .
״ לא יכולתי להוריד ממך את העיניים .
רציתי אותך מיד .
רצון עצום .
כמעט אלים . ״

איך ייתכן שלא ידעתי את כל הפרטים על הפגישה הראשונה שלנו ?
חשבתי שנתקלנו זה בזה בטעות .
אבל הוא יצא אז ליום שלם ...
מה שאומר שהוא חזר על עקבותיו בכוונה .
בשבילי .
״ נעמדת בדיוק ליד הבנטלי , ״  הוא הוסיף ואמר , ״ והטית את הראש אחורה .
הסתכלת למעלה על הבניין ודמיינתי אותך על הברכיים , מסתכלת עלי בדיוק באותה צורה . ״

התפתלתי במקום כששמעתי את ההמהום הנמוך שבקולו של גידאון .
״ באיזו צורה ? ״  לחשתי , והייתי מרותקת אל האש שבערה בעיניו .
״ בהתרגשות .
קצת כבוד ...
קצת פחד . ״  הוא תפס בישבן שלי וקירב אותי אליו .
״ לא היה סיכוי שאצליח להתאפק ולא להיכנס אחרייך .
ובאמת מצאתי אותך , בדיוק איך שרציתי למצוא אותך , כי כמעט כרעת ברך לכבודי .
ברגע ההוא היו לי לפחות עשר פנטזיות שונות על מה שאני אעשה לך ברגע שתהיי עירומה לפני . ״

בלעתי רוק וזכרתי שגם אני הגבתי אליו באותה צורה .
״ ברגע שהסתכלתי עליך חשבתי על סקס .
סקס לוהט ופרוע . ״ ״ ראיתי את זה . ״  ידיו החליקו משני עברי עמוד השדרה שלי .
״ וידעתי שאת רואה אותי .
רואה מה אני ...
מה שיש בתוכי .
ראית את כולי מיד . ״

וזה מה שהפיל אותי על הישבן - פשוטו כמשמעו .
הסתכלתי אז לתוך העיניים שלו והבנתי עד כמה הוא מרוסן ומאופק , כמה צללים מעיבים על נשמתו .
ראיתי כוח ורעב ושליטה ותובענות .
במקום כלשהו בתוכי ידעתי שהוא ישתלט עלי .
הוקל לי עכשיו לגלות שגם אותו תקפה מערבולת של רגשות כשהוא ראה אותי .
ידיו של גידאון חיבקו את השכמות שלי וקירבו אותי עוד אליו , עד שהמצח שלי נגע בשלו .
״ אף אחד לא ראה את זה לפנייך , אווה .
את היחידה . ״

הגרון שלי התכווץ בכאב .
במובנים רבים גידאון היה איש קשה , אבל איתי הוא היה לפעמים ממש מתוק .
כמעט כמו ילד , ואהבתי את זה כי זה היה טהור ולא בשליטה .
אם אף אחד אחר לא טרח להסתכל מעבר לפנים המהממות שלו ולחשבון הבנק המרשים , אז באמת לא הגיע לאף אחד להכיר אותו .
״ לא ידעתי .
היית כל־כך ...
קר .
חשבתי שאני לא מזיזה אצלך שום דבר . ״

״ קר ? ״  הוא אמר בלעג .
״ בערתי מבפנים .
ומאז אני מתנהג כמו דפוק . ״

״ באמת תודה רבה לך . ״

״ את גורמת לי להרגיש שאני זקוק לך , ״  הוא אמר בקול צרוד .
״ עכשיו אני לא מסוגל לחשוב שאני אהיה יומיים בלעדייך . ״  תפסתי בלסת שלו בשתי ידי ונישקתי אותו בעדינות , בשפתיים משדלות ומתנצלות .
״ גם אני אוהבת אותך , ״  לחשתי כנגד פיו היפהפה .
״ גם אני סובלת כשאני רחוקה ממך . ״

הנשיקה שהחזיר לי היתה תאוותנית , טורפת , אבל האחיזה שלו בי היתה עדינה ומלאת כבוד .
כאילו אני יקרת ערך .
כשהוא התנתק ממני , שנינו התנשמנו בכבדות .
״ אני אפילו לא הטיפוס שלך , ״  התגריתי בו , בניסיון להכניס קצת קלילות לשיחה לפני שנגיע לעבודה .
ההעדפה של גידאון לנשים ברונטיות היתה עניין ידוע ומתועד .
הרגשתי שהג'יפ חונה .
אנגוס יצא מהבנטלי כדי להעניק לנו פרטיות , והשאיר את המנוע ואת המיזוג פועלים .
הסתכלתי החוצה מהחלון וראיתי את בניין קרוספייר לצִדנו .
״ אגב טיפוסים - ״  ראשו של גידאון צנח לאחור ונשען על המושב .
הוא נשם עמוק .
״ קורין הופתעה ממך .
לא נראית כמו שהיא ציפתה . ״

הפה שלי נקפץ כששמעתי את שמה של הארוסה לשעבר של גידאון .
אמנם ידעתי שהיחסים שלהם היו מושתתים מצדו על רגשי חברוּת ובדידות , ולא על אהבה , אבל זה לא מנע מהקנאה לנעוץ בי את טלפיה .
קנאה היתה תמיד אחת המגרעות הכי קשות שלי .
״ כי אני בלונדינית ? ״

״ כי ...
את לא נראית כמוה . ״

נשימתי נעתקה .
לא חשבתי על כך שקורין היא הדגם שעליו הוא ביסס את העדפותיו .
אמנם מגדלן פֶֶּרֶס בעלת השיער הכהה והארוך - אחת הידידות של גידאון שרצתה תמיד להיות יותר מזה - אמרה שהיא לא מסתפרת כדי שתמשיך להיראות כמו קורין , אבל לא הבנתי עד כמה האמירה הזאת מסובכת .
אלוהים ...
אם זה נכון , אז לקורין היתה השפעה עצומה על גידאון , הרבה יותר ממה שהייתי מסוגלת לשאת .
לבי החל לפעום בקצב מואץ והבטן שלי התהפכה .
שנאתי אותה בלי שום היגיון .
שנאתי את העובדה שהיה לה אפילו חלק קטן ממנו .
שנאתי כל אישה שהכירה את מגעו ...
את התשוקה שלו ...
את הגוף המדהים שלו .
התחלתי לרדת מעל ברכיו .
״ אווה . ״  הוא הידק את אחיזתו במותני ולא נתן לי לזוז .
״ אני לא יודע אם היא צודקת . ״

הסתכלתי מטה אל המקום שבו הוא אחז בי , וכשראיתי את הטבעת שקניתי לו על הזרת הימנית שלו - תביעת הבעלוּת שלי עצמי - נרגעתי .
הרגיע אותי גם המבט הנבוך שראיתי על פניו כשהישרתי אליו את עיני .
״ אתה לא יודע ? ״

״ אם זה באמת היה ככה , זה לא היה במודע .
לא חיפשתי אותה בנשים אחרות .
לא ידעתי מה בכלל אני מחפש לפני שראיתי אותך . ״  ידי החליקו במורד שרווליו בזמן ששטפה אותי תחושת הקלה .
אולי הוא לא חיפש אחריה במודע , אבל גם אם כן , הייתי שונה ממנה לא רק במראה החיצוני אלא גם במזג .
הייתי ייחודית מבחינתו ; אישה ששונה מכל האחרות מכל בחינה ואופן .
הלוואי שזה היה מספיק כדי להשקיט סופית את הקנאה שרחשה בי .
״ אולי זאת לא היתה העדפה אלא סתם דפוס חוזר . ״  החלקתי בקצה אצבעי את הקמט שבמצחו .
״ כדאי שתדבר על זה היום עם ד ״ ר פּיטרסֶן .
הלוואי שהיו לי יותר תשובות אחרי כל־כך הרבה שנים של טיפול , אבל אין לי .
יש הרבה דברים בינינו שאנחנו לא יודעים להסביר , נכון ?
עדיין אין לי מושג מה אתה רואה בי שכל־כך מוצא חן בעיניך . ״

״ זה מה שאת רואה בי , מותק , ״  הוא אמר בשקט , ותווי פניו התרככו .
״ זה שאת יודעת מה יש בתוכי ובכל־זאת רוצה אותי בדיוק כמו שאני רוצה אותך .
אני הולך לישון כל ערב ופוחד שאני אתעורר ואראה שנעלמת .
או שהברחתי אותך ...
שחלמתי אותך - ״

״ לא .
גידאון . ״  אלוהים .
הוא שבר את לבי כל יום .
ניפץ אותי .
״ אני יודע שאני לא אומר לך מה שאני מרגיש כלפייך כמו שאת אומרת לי , אבל אני שלך .
את יודעת את זה . ״ ״ כן , אני יודעת שאתה אוהב אותי , גידאון . ״  בטירוף .
ברעבתנות .
ברכושנות .
בדיוק כמו הרגשות שלי כלפיו .
״ הסתבכתי איתך , אווה . ״  ראשו של גידאון עדיין היה מוטה לאחור כשהוא קירב אותי אליו לנשיקה רכה ומתוקה , ושפתיו הנחושות נעו בעדינות על שפתי .
״ אני מוכן להרוג בשבילך , ״  הוא לחש , ״ לוותר על כל מה שיש לי בשבילך ...
אבל אני לא אוותר עלייך .
יומיים זה הגבול שלי .
אל תבקשי יותר מזה ; אני לא אוכל לתת לך . ״  לא הקלתי ראש בדברים שהוא אמר .
העושר שלו בודד אותו , העניק לו את הכוח ואת השליטה שנגזלו ממנו בשלב מסוים בחייו .
הוא סבל מאלימות ומהתעללות , בדיוק כמוני .
עצם זה שהוא הסכים לאבד את שלוות רוחו רק כדי להשאיר אותי איתו , זה כשלעצמו היה חשוב לי הרבה יותר מהמילים אני אוהב אותך .
״ אני לא צריכה יותר מיומיים , אלוף , ואני אדאג שלא תצא מופסד מזה . ״

החוּמרה נעלמה ממבטו והתחלפה בלהט מיני .
״ באמת ?
את מתכננת לפייס אותי בסקס , מתוקה ? ״

״ כן , ״  הודיתי בלי בושה .
״ בהרבה סקס .
נדמה לי שהטקטיקה הזאת פועלת עליך לא רע . ״

פיו התעגל אבל במבטו היתה חדוּת שהקפיצה את הדופק שלי .
המבט האפל שהוא נעץ בי הזכיר לי - כאילו יכולתי לשכוח - שגידאון הוא לא אדם שאפשר לתמרן או לאלף .
״ אה , אווה , ״  הוא המהם בעודו שרוע על המושב בשאננות של טורף , כמו פנתר ערמומי שלכד זה עתה עכבר במאורתו .
רעד מתוק חלף בגופי .
בכל הקשור בגידאון , הייתי מוכנה בהחלט להיות טֶרֶף .

השקפת העולם של האדם אינה באה לידי ביטוי
בצורה הטובה ביותר במילותיו , אלא בבחירותיו .
במשך הזמן אנחנו מעצבים את חיינו ומעצבים את עצמנו .
התהליך מסתיים רק במותנו , ובחירותינו הן באחריותנו הבלעדית .
- אלינור רוזוולט
כבר יותר מעשר שנים אני כותב ומרצה בתחום הפסיכולוגיה החיובית ,
מביא רעיונות מ"מדע האושר " לסטודנטים , לאוכלוסיות בסיכון ,
למנהלים בחברות עסקיות ולאנשי ממשל .
מאז בחרתי במסלול הזה היתה מטרת עבודתי לתרגם
את ממצאי המחקר הקפדני שנעשה בתחום מדעי החברה
לרעיונות נגישים וישימים , שיסייעו לשגשוגם של אנשים
פרטיים , ארגונים וקהילות .
העניין הראשוני שלי בפסיכולוגיה חיובית
נבע משאיפתי לחיות בעצמי חיים מאושרים ומספקים יותר .
עבורי , מרכיב מרכזי בתחושת הרווחה הנפשית ( well being )
היה מאז ומתמיד השגת איזון סביר בין העבודה לחיים ,
ובמרוצת השנים מצאתי דרכים לשמור על האיזון הזה ,
פחות או יותר .
ואז הכה בנו המשבר הכלכלי העולמי .
בנקים התמוטטו , חברות משגשגות הצליחו רק בקושי לשרוד ,
זרם המימון לשירותים שונים יבש , ואנשים איבדו את ביתם
ואת פרנסתם .
אפילו בקרב בני המזל שלא נפגעו קשות ,
איבדו רבים את האמון בעולם שחדל להיראות יציב
ובטוח כקודם .
לקוחותי היו זקוקים יותר מתמיד לכל מה
שיכלה הפסיכולוגיה החיובית להציע - עזרה בבניית חוסן ,
בהגנה על המוטיבציה שבכוחה להזין אנשים וארגונים
בתקופות קשות , ובחשיפה של הזדמנויות חבויות
מן העין בכל מקום אפשרי .
גיליתי שאינני מסוגל לסרב ללקוחות במשבר ,
והאיזון בין חיי האישיים לחיי המקצועיים ,
איזון שהצלחתי לשמור עליו עד אז - אבד .
ייעצתי לחברת היי־טק בפריז , העברתי סדנה לרופאים בהונג קונג ,
הרציתי בתיכון בניו יורק , השתתפתי בסיעור מוחות
על השוק המשתנה בתל אביב - ובסך הכול הופעתי
בכל מקום ובכל הזדמנות שבהם האמנתי שהפסיכולוגיה
החיובית תוכל להקל במידת מה את השפעות המשבר .
אפילו כשהייתי בבית , הייתי עסוק בלי הרף בשיחות ועידה
באזורי זמן שונים עד לשעות הקטנות של הלילה .
אחרי שנה של עבודה כמעט ללא הפוגה ,
הייתי מותש ושחוק .
תפסתי בדיוק עד כמה אני סחוט לילה אחד ,
כשהתכוננתי לקראת הנחיה של סדנה מרוכזת בת שלושה ימים ,
סדנה שבה ידעתי שיהיה עלי ללחוץ חזק על לקוחותי
כדי שימצאו את האיזון העדין בין ריאליזם לאופטימיזם ,
בין הכרה בהווה הקשה למציאת חזון לעתיד בהיר יותר .
בדרך כלל אני מתלהב מהתמודדות עם אתגרים חדשים ,
ואולם הפעם כלל לא ציפיתי לכך בכיליון עיניים .
פשוט לא הצלחתי לדמיין איך אצלח את הימים הבאים .
ניסיתי לערוך לעצמי שיחת מוטיבציה קטנה ,
אך הפעם היא לא עלתה יפה , וגם לא השיטות והטכניקות
האחרות שעזרו לי בעבר .
לא היו לי האנרגיה והמוטיבציה .
נראה היה שאם אינני רוצה לבטל את הסדנה ,
האפשרות היחידה היא לכפות על עצמי לעבור אותה וחסל .
עשיתי זאת בעבר , ואוכל לעשות זאת שוב .
לא היתה לי ברירה .
ועם המחשבה המדכדכת הזאת הלכתי לישון
בתחושה כבדה של מועקה .
לא זו בלבד שלא הייתי מאושר
לנוכח הצפוי לי בימים הבאים , הייתי גם מאוכזב מכישלוני
למצוא פתרון יצירתי יותר לבעיה .
כי למעשה לא פתרתי את הבעיה ,
אלא רק השלמתי עם העובדה שעלי לחיות איתה .
פתאום , כשכבר התחלתי לנמנם , חשבתי , לא , זה לא נכון
שאני פשוט צריך לסבול בימים הבאים .
יש לי ברירה !
באותו רגע תפסתי שהחוויה הצפויה לי בשלושת הימים הבאים
תלויה במידה רבה בי .
אני יכול לבחור בדרך שמובילה לסֵבֶל במהלך המשימה
או לבחור בדרך חלופית - שבה אשאב כוחות ממשתתפים
נלהבים , מעיסוק בחומרים שאני מאמין בהם בכל לבי
ומחיבור מחודש עם השליחות האישית שלי
להפוך את העולם למקום טוב יותר באמצעות חינוך .
הבחירה בין דרך האומללות לדרך המעורבות הנמרצת היתה קלה מאוד .
ברגע שבחרתי שיניתי את התמקדותי ,
ובכך שיניתי את רגשותי .
כמה דקות קודם לכן הרגשתי לכוד ,
ואילו עכשיו חשתי בהתלהבות אמיתית לקראת הימים הבאים .
התמלאתי באנרגיות , ובסופו של דבר עשיתי את המוטל עלי בלהט נדיר .
ברגע שתפסתי מהן האפשרויות העומדות לפני ,
קיבלתי את ההחלטה בשבריר שנייה .
אבל עד שהגעתי לאותו רגע שבו הבנתי שאכן קיימות אפשרויות ,
היה לי קשה מאוד .
במילים אחרות , הבחירה היתה אפשרית
- וברורה מאליה - רק ברגע שנעשיתי קשוב לעובדה
שהבחירה קיימת , ושהיא בידי .
אנחנו רגילים לחשוב על תהליך קבלת ההחלטה כחלק הקשה ;
לאמיתו של דבר , לעתים קרובות קשה יותר להיווכח
שצריך לקבל החלטה , שהבחירה בידנו .
למעשה , בכל רגע בחיינו יש לנו אפשרות בחירה .
* * *

ייתכן שההכרה בכך לא היתה צריכה להפתיע אותי כל כך .
מחקרים בפסיכולוגיה מלמדים אותנו שכ־ 40 אחוזים
מאושרנו נובעים מבחירה - מה שאנחנו בוחרים לעשות
ומה שאנחנו בוחרים לחשוב משפיע ישירות
על מה שאנחנו מרגישים .
לדוגמה , אם דילגו עלי ולא קידמו אותי בעבודה
או אם נכשלתי ביוזמה עסקית חדשה ,
אני יכול להחליט להתייחס למצב כאל מהלומה קשה
שממנה לא אתאושש עוד , או כאל קריאת כיוון -
הזדמנות ללמוד ולצמוח .
אם אני בוחר לראות במצבים הללו רק את השלילה ,
ארגיש רע עם עצמי ואהיה פסימי ביחס לעתיד .
אך אם אני בוחר לפרש מצבים אלה כקריאת כיוון -
אני יכול להתחיל להפיק לקחים מהכישלון
ובכך לשפר את סיכויי בעתיד .
ההכרה בכך שיש לי אפשרות בחירה לא רק משפרת
את סיכויי ההצלחה בעתיד , אלא גם את הרגשתי כעת , בהווה .
בשירו המפורסם " הדרך שלא נבחרה " מתאר רוברט פרוֹסְט
עמידה על דרך המסתעפת לשתיים .
כיוון שהוא נאלץ לבחור בין שתי דרכים שונות ,
בחר פרוסט כידוע בדרך שהלכו בה פחות -
בחירה שהשפיעה השפעה מכרעת על חייו בטווח הארוך .
הדרמה בדילמה האישית של פרוסט -
הקושי להחליט באיזו דרך ללכת בידיעה שיהיו להחלטה
השלכות בעתיד הרחוק - מהדהדת בלב כל קורא .
כולנו מצאנו את עצמנו במצב דומה :
היה עלינו להחליט אם להתחייב למערכת יחסים מסוימת ,
באיזו אוניברסיטה ללמוד , אם לקבל הצעת עבודה
בעיר אחרת וכדומה .
ברגעים הקשים הללו אנחנו משתדלים מאוד
לקבל את ההחלטה הנכונה , אנחנו עושים כמיטב יכולתנו
למנוע מהמוּדעוּת לכובד ההכרעה לשתק אותנו ,
ואנחנו יודעים שהימנעות מבחירה גם היא בחירה
שיש לה השלכות מרחיקות לכת .
אבל הדרמות המתלוות ל"הכרעות הגדולות " בחיים
( שהן מעטות ורחוקות זו מזו מעצם הגדרתן ) אינן צריכות להסתיר
את העובדה שבחיים אנחנו ניצבים מול אפשרויות בחירה
על כל צעד ושעל .
מהשנייה שבה אנחנו פוקחים את העיניים ,
בכל רגע ורגע עלינו לבחור , ולבחירה יש השפעה
מצטברת עצומה על חיינו , השפעה שאינה נופלת מזו
של ההחלטות המכריעות ואולי אף רבה יותר .
אני יכול לבחור לשבת בקומה זקופה או כפוף גו ;
להעריך את בריאותי , את חברי ואת ארוחתי
או להתייחס אל כולם כאל דברים מובנים מאליהם ;
לבחור באפשרות לבחור או להתעלם מן הצורך לבחור .
ייתכן שכל בחירה בנפרד אינה נראית חשובה ,
אבל יחד הן הלבנים היוצרות את הדרך שאנחנו יוצרים עבור עצמנו .
יתר על כן , בחירות עשויות להיות כוח מניע באמצעות תגובת שרשרת
- רצף של אירועים או רגשות - שהשפעתה רחבה בהרבה
מכפי שתוכלו לחזות ברגע שהבחירה נעשית .
לדוגמה , אם אני מרגיש מדוכדך ומותש בבוקר ,
אני יכול להחליט לשפר את הרגשתי בכך שאנשום
נשימה עמוקה , אחייך או אכניס רוח שובבית לכל מה שאני עושה .
כל אחת מן הבחירות הללו עשויה ליצור תגובת שרשרת חיובית
ולגרום לי להלך רוח עליז שיימשך כל היום
ויביא לחוויות חיוביות גם אצל אחרים בעבודה ובבית .
באופן דומה , להחלטה להתאמץ ולהקשיב למה שיש
לאדם לומר כשאנחנו אוכלים יחד ארוחה ,
יש השפעה חיובית על איכות השיחה כולה
ואף על מערכת היחסים שלנו באופן כללי .
לעתים קרובות , כיוון שאיננו רואים שאנחנו ניצבים על הסתעפות בדרך -
שאפשרויות הבחירה אמנם קיימות - איננו יכולים להפיק תועלת
מן האפשרות לבחור .
הנרי פורד העיר פעם , " גם אם אתם חושבים שאתם יכולים וגם אם
אתם חושבים שלא - בשני המקרים אתם צודקים . "
אותו הדבר נכון גם ליכולת הבחירה :
גם אם אנחנו חושבים שיש לנו אפשרות לבחור
וגם אם לא - בשני המקרים אנחנו צודקים .
במילים אחרות , המחשבה שאין לנו ברירה
אכן מבטלת את אפשרות הבחירה .
בערב שלפני הרצאתי , כשהרגשתי מותש ונטול השראה ,
ראיתי רק דרך אחת לעבור את הימים הבאים .
הראייה הצרה שלי באותו רגע הגבילה את מספר האפשרויות .
כשאיננו מודעים לכך שאנחנו בוחרים בכל רגע ורגע ,
אנחנו בעצם מוותרים על השליטה ביכולתנו לשפר את חיינו .
לדוגמה , ברור לנו שרגשותינו הם כפי שהם ושאי־אפשר
לשנותם ; אנחנו מגיבים להתנהגות של אדם מסוים
בצורה אוטומטית בלי לשקול חלופות ;
אנחנו עומדים שוב ושוב לפני אותו מצב ומגיבים שוב ושוב
בדיוק באותה דרך - כאילו שום דרך פעולה אחרת אינה
אפשרית עבורנו .
אנחנו משערים שמחשבותינו ,
פעולותינו ורגשותינו הם בלתי נמנעים , שאין לנו אפשרות בחירה ,
אבל יש לנו .
בספרו " מסעו המקודש של הלוחם השלֵו " מספר דן מילמן ( Millman )
סיפור ששמע מפי המדריך הרוחני שלו :
כשנשמע האות לארוחת הצהריים נהגו כל הפועלים לשבת לאכול יחד .
מדי יום ביומו פתח סם את הקופסה שבה היתה ארוזה
ארוחתו והחל להתלונן .
" לעזאזל ! "
הוא צעק , " למה עוד פעם כריך
חמאת בוטנים וריבה ?
אני שונא חמאת בוטנים וריבה ! "
הוא קיטר על כריכי חמאת הבוטנים והריבה מדי יום ביומו ,
עד שלבסוף אמר לו אחד מחבריו לצוות , " בשם אלוהים , סם ,
אם אתה שונא כל כך חמאת בוטנים וריבה ,
מדוע אינך אומר לאשתך להכין לך משהו אחר ? "
" על מה אתה מדבר , איזו אישה ? "
השיב סם ,
" אני לא נשוי .
אני מכין בעצמי את הכריכים . "
כה רבים מאיתנו מכינים לעצמם כריכים שאינם אוהבים ,
אפילו מבלי להבחין שזה מה שהם עושים .
החיים מספקים לנו חומרי גלם -
נסיבות חיצוניות שלעתים אינן בשליטתנו ,
כמו המאפיינים הגופניים שלנו , המשפחה שנולדנו לתוכה ,
התנודות בשווקים העולמיים וההחלטות שמקבלים אנשים
אחרים ושאיננו יכולים להתערב בהן .
ובכל זאת , למרות כל המגבלות והאילוצים ,
חומרי הגלם שאנחנו בוחרים והחלטותינו
כיצד להשתמש בהם תלויים במידה רבה מאוד בנו .
כולנו , בלי קשר לנסיבות שבהן אנחנו מוצאים את עצמנו ,
מסוגלים להשקיע מאמץ מודע כדי לחפש את האפשרויות
המגוונות הנמצאות סביבנו ובתוכנו .
וכשאנחנו מסתכלים אל מעבר לדרכים הרגילות שבהן אנחנו
רואים את הדברים , אנחנו מופתעים לעתים מן המרכיבים
המשובחים שמהם אנחנו יכולים לבחור כדי להכין לעצמנו
את הכריכים שלנו .
החופש שלנו לבחור מבין חומרי הגלם ומבין תגובות אפשריות שונות
לכל מצב נתון , עושה אותנו שותפים לבריאת המציאות שלנו .
איזו מציאות אנחנו רוצים אפוא לברוא לעצמנו ?
הכריכים שאנחנו אוכלים הם בעיקר מעשה ידינו .
אפשרויות הבחירה העומדות בפנינו רבות יותר משאנחנו יודעים .
הבחירה תלויה בנו .
הספר הזה , מה יש ומה אין בו
רגע ההארה , בערב שלפני תחילת הסדנה , הבהיר לי
שאני יכול למלא תפקיד פעיל פי כמה בעיצוב החיים
שאני רוצה לעצמי .
כי בכך שעשיתי מאמץ מכוון לחשוף
אפשרויות שקודם לכן התעלמתי מהן ,
פתחתי עולם ומלואו של הזדמנויות .
השינוי הקטן הזה בזווית הראייה השפיע השפעה
רבה על חיי .
לכן החלטתי לכתוב את הספר הזה .
הספר דן בשלושה סוגי בחירה :
ראשית , בחירה שאנחנו בוחרים
כמעט בכל רגע .
לדוגמה , אם ברגע מסוים אנחנו בוחרים לחייך
או לנשום נשימה עמוקה ולהתאפק ; שנית , הבחירה העומדת
בפנינו בעקבות אירוע מסוים , לדוגמה , כיצד אנחנו מגיבים לכישלון
ואם אנחנו בוחרים להחמיא לעמית על עבודה שנעשתה היטב ;
שלישית , הבחירה שאנו בוחרים בהחלטות מכריעות בחיים ,
כגון לאיזה מסלול מקצועי לפנות ואם אנחנו בוחרים לעזור
ולתרום לאחרים .
הספר מתמקד בעיקר בשני הסוגים הראשונים
של בחירה , אף שפזורים בו גם דיונים בסוג השלישי .
הספר אינו עוסק בתהליך קבלת החלטות אתיוֹת ,
ואינו מספק לקוראים כלים לקבלת החלטות קשות אחרות .
מרבית אפשרויות הבחירה המוצגות בספר זה -
כמו חלק ניכר מאפשרויות הבחירה שיש לנו בחיים -
עוסקות במה שאני מתאר כ"בחירה רטורית " ;
במילים אחרות , בחירות שבהן ברור כשמש מהי הדרך
הנכונה ללכת בה .
רוב הזמן אנחנו יודעים בדיוק מה טוב
ומה לא - אם זו הדרך שבה אנחנו יושבים או הולכים ,
הדרך שבה אנחנו מגיבים לכישלון ולהצלחה או סגנון
התקשורת שלנו עם בן הזוג ועם ילדינו - ובכל זאת ,
לעתים קרובות מאוד איננו נוהגים באופן שיועיל לנו .
הקביעה של סוקרטס כי " לדעת את הטוב פירושו לעשות את הטוב "
אינה נכונה , למרבה הצער .
הספר אינו עוסק בקבלת החלטות במובן של ידיעת הדבר הנכון ,
אלא בקבלת החלטות במובן של עשיית הדבר הנכון .
ולצורך זה עלי להשיג שני דברים :
ראשית , לסייע לכם
להיות קשובים לאפשרויות הבחירה הממשיות הקיימות בחייכם
בכל רגע ובכל יום ; כדי לבחור לעשות את הדבר הנכון
אתם צריכים להיות , בראש וראשונה , מוּדָעִים לעובדה שעליכם לבחור .
שנית , לעודד אתכם לפעול בדרך הטובה ביותר ,
לאור אפשרויות הבחירה הזמינות לכם ;
לעשות את הטוב כשאתם כבר יודעים מהו .
הספר בנוי כסדרה של בחירות , רובן בחירות רטוריות .
לאחר הצגת צמד אפשרויות שהבחירה ביניהן ברורה ,
מופיע ציטוט , הסבר קצר של מהות הבחירה וסיפור
המדגים את הבחירה .
הסיפורים כוללים אנקדוטות אישיות ,
מצבים היפותטיים , תיאורים של ניסויים פסיכולוגיים ,
דוגמאות הלקוחות מחייהן של דמויות היסטוריות ומעשים
של דמויות בדויות מהקולנוע ומהספרות .
מטרת הסיפור המופיע בעקבות כל צמד אפשרויות
היא להפיח חיים ברעיונות ולהפוך אותם לנגישים
וקרובים ללבכם .
בידיכם נתונה הבחירה אם ליצור
הכללות מן הדוגמאות המסוימות וליישם אותן במצבים
שונים בחייכם .
לדוגמה , אם הסיפור עוסק במקום עבודה ,
אולי תרצו לשקול כיצד הבחירה המסוימת הזאת נוגעת לחיי
המשפחה שלכם ; אם היא מתארת יחסים עם בן הזוג ,
חִשבו על סיטואציה דומה עם הבוס שלכם או עם ילדכם .
אפשר לקרוא את הספר כפי שקוראים כל ספר אחר .
ואפשר גם להתייחס אליו כאל סוג של מדריך
- להקדיש זמן לכל פרק - בין יום לחודש -
כדי לחשוב וכדי לפעול בהתאם לכל בחירה .
אולי תגלו שנוח לכם לרשום לעצמכם
את הבחירה שבה אתם מתמקדים ולהניח
את הפתק במקום שיזכיר לכם אותה -
על המקרר או על שולחן העבודה , בכיס ,
בטלפון הנייד או כשומר מסך במחשב .
צורת תזכורת שהתגלתה כמועילה במיוחד עבורי -
שעזרה לי מאוד להפנים את הבחירה המסוימת
ולהפוך אותה לטבע שני - היא רצועה פשוטה שאני
כורך סביב מפרק ידי ועונד כצמיד למשך שבוע עד חודש
( הפסיכולוג ויליאם ג'יימס טען שהרגל חדש נוצר בתוך 21 יום )
ברגע זה אני עונד צמיד שמזכיר לי לשלב הומור וקלילות
במצבים שונים ; לפני כן , בתקופת לחץ בחיי ,
ענדתי צמיד שהזכיר לי להיות סבלני יותר כלפי ילדי .
כשאתם קוראים את הספר , נסו ליישם את הבחירות השונות .
אם אחרי מחשבה או התנסות בחירה מסוימת אינה מדברת
אליכם כלל , אתם יכולים לדלג אל הבאה בתור או לחזור
לאפשרות שכבר התמודדתם איתה .
חזרו אל הבחירה שדילגתם עליה כעבור זמן ,
ובדקו אם אתם בכל זאת מוצאים בה תועלת כלשהי .
ייתכן שתרצו לבחור כמה מאפשרויות הבחירה
המוצגות בספר כנושא לדיון בחוג קריאה או עם בני
משפחה וידידים .
בעבודה יכול דיון משמעותי על אפשרויות
בחירה לתרום לגיבוש וליעילות של צוות , ולהציע מרפא
לבעיית החשיבה הנוקשה המחניקה לעתים קרובות
כל כך את החדשנות .
שיתוף אנשים אחרים בסיפורים
אישיים על הדרך שבה בחירת דרך מסוימת עיצבה
את חיינו , עשויה להיות חוויה חזקה מאוד שגם
מדרבנת תכופות לפעולה .
חלק מהבחירות המוצגות בספר נובעות מניסיוני האישי
ומניסיונם של חברים ושל לקוחות ; אחרות מבוססות
על עבודותיהם של פסיכולוגים , פילוסופים ומנהיגים
מעולם העסקים והחינוך .
במקומות הרלוונטיים ידריכו
אתכם ההערות בסוף הספר למקורות שמהם נבעו
הרעיונות או למקורות המציעים ניתוח עמוק יותר .
תגלו שקיימת חפיפה מסוימת בין אפשרויות הבחירה
שמציע הספר .
זו בחירה מכוונת מצדי , משתי סיבות :
ראשית , משום שלפעמים כשניגשים לאותו אתגר משתי
זוויות שונות קל יותר להיחלץ כשאנחנו תקועים
ולשנות הרגלים ; שנית , משום שחזרה היא חיונית
אם אנחנו רוצים להבטיח שהשינויים שאנחנו
מחוללים אכן מחזיקים מעמד .
תודה שבחרתם לקרוא את הספר הזה .

לילה קודם לכן , בשלוש לפנות בוקר , נרצח הנשיא קנדי .
טוראי יוסטון ושני הטירונים האחרים ישנו כשהדיווחים הראשונים עשו את דרכם סביב העולם .
היה באי מקום אחד קטן לבילויים , מועדון מוזנח עם מאווררי תקרה גדולים ובָר אחד ומכונת פּינְבּוֹל אחת ; הנחתים שניהלו את המועדון באו להעיר אותם ולספר להם מה קרה לנשיא .
שני הנחתים ישבו עם שלושת אנשי חיל הים על הדרגשים בבקתת קוּאוֹנסֶט1 לחיילי חובה בְמעבר , צפו במים שטפטפו מהמזגן אל תוך קנקן קפה ושתו בירה .
רשת הרדיו של הכוחות המזוינים במפרץ סאבּיק המשיכה לפעול כל הלילה ושידרה מבזקים על הרצח הבלתי – נתפס .
כבר היתה שעת בוקר מאוחרת , וטוראי ויליאם יוסטון הבן החל להתפכח כשהתגנב בג'ונגל שעל האי גראנד ובידו רובה 0.22 מושאל .
אמרו שחזירי בר משוטטים במתחם הצבאי באי הזה , אי שבו התמצתה בינתיים כל היכרותו עם הפיליפינים .
הוא לא ידע מה דעתו על הארץ הזאת .
הוא רק רצה לצוד קצת בג'ונגל .
אמרו שלפעמים מסתובבים שם חזירי בר .
הוא פסע בזהירות , כשדעתו נתונה לנחשים , וניסה לשמור על שקט כי רצה לשמוע את חזירי הבר , אם אכן יש שם חזירים , לפני שיתנפלו עליו .
הוא ידע שהוא ממש על הקצה .
מכל עבר נשמעו עשרות אלפי הקולות של הג'ונגל , ואיתם גם זעקות השחפים והגלים הרחוקים , ובכל פעם שקפא על מקומו והקשיב רגע שמע גם את הדופק הלגלגני בגופו הלוהט ואת חריקת הזיעה באוזניו .
אם עמד דומם עוד שתי שניות בלבד , איתרו אותו החרקים וייבבו סביב ראשו .
הוא השעין את הרובה על שתיל בננה מצומק , הסיר את המטפחת ממצחו , סחט אותה , ניגב את פניו ועמד שם זמן מה , כשהוא מסלק את היתושים בַּבַּד ומגרד את מפשעתו בפיזור נפש .
איזה שחף , לא רחוק משם , כמו התווכח עם עצמו －  סדרת ציוצי מחאה שנקטעה בקריאות סותרות , נמוכות יותר , שנשמעו כמו הה !
הה !
הה .
משהו שזז מעץ לעץ לכד את עינו של טוראי יוסטון .
הוא המשיך להביט בנקודה שבה ראה את היצור , בין ענפי עץ גומי , והושיט את ידו אל הרובה בלי להסיט את מבטו .
היצור זז שוב .
עכשיו ראה שזה מין קוף , לא גדול בהרבה מכלב צ'יוואווה .
לא בדיוק חזיר בר , אבל הוא הציג את עצמו כמושא למבט שלו , נאחז בגזע העץ בידו השמאלית ובשתי כפות רגליו וחפר בקליפה הדקה בארשת חיפזון , נרגן וזערורי .
טוראי יוסטון ייצב את כוונת הרובה מול גבו הכחוש של הקוף .
הוא הגביה את הקנה בכמה מעלות ומיקד את הכוונת בראשו .
בלי לחשוב על שום דבר , בעצם , לחץ על ההדק .
הקוף השתטח על העץ , פרש בהתלהבות זרועות ורגליים ואז מתח את שתי ידיו לאחור כאילו ניסה לגרד את גבו והתגלגל מטה אל הקרקע .
טוראי יוסטון חזה בבעתה בעוויתותיו .
הקוף גרר את עצמו והתרומם כשהוא דוחף את הקרקע בזרועו , ונשען בגבו על גזע העץ כשרגליו פשוטות לפניו כמי שנח ממטלה קשה .
טוראי יוסטון הצעיד את עצמו כמה צעדים לפנים , וממרחק כמה מטרים בלבד ראה שהפרווה של הקוף מבריקה מאוד ושהעלים שמתנועעים מעליה צובעים אותה בגון חינה בצֵל , ובבלונד במקומות המוארים .
הקוף הביט מצד אל צד , נשימתו בקעה בשאיפות מהירות וגדולות , בטנו התרחבה פלאים עם כל נשימה , כמו בלון .
הוא כיוון נמוך מדי , והכדור יצא מהבטן .
טוראי יוסטון הרגיש שגם קיבתו שלו נקרעת לשניים .
" אלוהים אדירים ! "
צעק על הקוף , כאילו הוא מצפה ממנו לעשות משהו ביחס למצב המביך והמאוס שנקלע אליו .
הוא חשב שראשו יתפוצץ אם הבוקר המאוחר ימשיך להבעיר את הג'ונגל סביבו והשחפים ימשיכו לצווח והקוף ימשיך להתבונן בזהירות על סביבותיו , להניע את ראשו ואת עיניו השחורות מצד אל צד כמי שעוקב אחר מהלכם של מין שיחה , מין דיון , מין מאבק שהג'ונגל －  הבוקר －  הרגע －  מנהל עם עצמו .
טוראי יוסטון ניגש אל הקוף , הניח לצדו את הרובה והרים את החיה בשתי ידיו , כשהוא מחזיק את עכוזה באחת ומערסל את ראשה באחרת .
בתדהמה שהתחלפה בסלידה קלה הבין שהקוף בוכה .
נשימתו עלתה ביפחות , וכשמצמץ גאו הדמעות בעיניו .
הוא הביט כה וכה , לא נראה שהוא מתעניין ביוסטון יותר מכפי שהוא מתעניין בדברים אחרים שראה .
" הֵי , " אמר יוסטון , אבל לא נראה שהקוף שומע .
לבו של הקוף הפסיק לפעום בעודו מוטל על ידיו .
הוא נענע אותו , אבל ידע שאין טעם .
הוא הרגיש שהכול באשמתו , ומכיוון שלא היה בסביבה איש שיֵדע , הרשה לעצמו לבכות כמו ילד .
הוא היה בן שמונה – עשרה .


בואו נדמיין שקיבלנו על עצמנו לעצב את המהפכה התעשייתית ־ בדיעבד .
בהתחשב בתוצאות השליליות של המהפכה , תיאור המשימה היה עשוי להיראות כך :
עצבו מערך ייצור אשר :
* מחדיר מיליוני טונות של חומרים רעילים לאוויר , למים ולקרקע בכל שנה ;
* מייצר חומרים מסוכנים במידה כזו שהדורות הבאים ייאלצו להמשיך לפקוח עליהם עין ;
* מניב כמויות אדירות של פסולת ;
* מטמין חומרים יקרי ערך במקומות שונים על פני כדור הארץ , בלי שיהיה אפשר לשוב ולהשתמש בהם ;
* מחייב חקיקה של אלפי תקנות מורכבות −  לא כדי לדאוג לבטיחות האדם והמערכות הטבעיות , אלא כדי להבטיח שאלה לא יורעלו מהר מדי ;
* מגדיר את רמת הפריון על פי מיעוט הזמן שבני האדם מבלים בעבודה ;
* יוצר שגשוג על ידי כרייה של משאבי טבע או כריתתם , ולאחר מכן קבורתם או שרפתם ;
* מדלדל את המגוון הביולוגי ואת המנהגים התרבותיים .
כמובן , התעשיינים , המהנדסים , הממציאים ואנשים אחרים שעמדו מאחורי המהפכה התעשייתית לא שיערו מעולם שאלה יהיו תוצאותיה .
למעשה , המהפכה התעשייתית מעולם לא עוצבה במלואה .
היא התעצבה בהדרגה , כאשר תעשיינים , מהנדסים , מתכננים ומעצבים ניסו לפתור בעיות ומיהרו לנצל הזדמנויות בתקופה של שינוי נרחב מהיר וחסר תקדים .
המהפכה התחילה בייצור בדים באנגליה , ארץ שבה החקלאות היתה משלח – היד העיקרי במשך מאות שנים .
האיכרים עיבדו את השדות ; האחוזות והגילדות העירוניות סיפקו מזון וסחורות ; והתעשייה התבססה על בעלי מלאכה שעיסוקם העיקרי היה עדיין חקלאות .
כעבור כמה עשרות שנים הפכה התעשייה הביתית , שהפיקה כמויות מצומצמות של אריגי צמר בעזרת כישוריהם של פועלים בודדים , למערך ממוכן של בתי חרושת שהפיקו אריגים −  מכותנה ולא מצמר −  בכמויות אדירות .
הקצב הגובר של השינוי נבע מהחדרה מהירה ומתמשכת של טכנולוגיות חדשות .
באמצע המאה ה-18 נהגו לשזור סיבים בבית , על גלגלי טווייה , בלחיצה ידנית ורגלית על דוושות , שהפיקה סיב בודד בכל סיבוב גלגל .
נול הטווייה , שנרשם כפטנט בשנת 1770 , הגדיל את מספר הסיבים מאחד לשמונה , ובהמשך גם ל-16 ויותר .
בדגמים מאוחרים יותר היה אפשר לשזור עד 80 סיבים במקביל .
ציוד ממוכן אחר , כמו “ מסגרת המים ”  ומוּלת הטווייה , העלה את רמות הייצור בקצב שדמה מן הסתם למצב שמתאר חוק מוּר ( Moore - נקרא על שם גורדון מור , מייסד אינטל ) , ולפיו מהירות העיבוד של שבבי מִחשוב מוכפלת , פחות או יותר , מדי 18 חודשים .
בעידנים הטרום – תעשייתיים נהגו לייצא אריגים על סיפונן של אסדות וספינות מפרש , שהיו אטיות ולא – מהימנות במזג אוויר בעייתי , נאלצו לשלם מסים גבוהים ולציית לחוקים נוקשים ונפלו קורבן דרך קבע לשודדים .
למעשה מפתיע שמטענים הגיעו בכלל ליעדם .
מסילת הברזל וספינת הקיטור אפשרו לשנע מוצרים מהר יותר ורחוק יותר .
עד 1840 , בתי חרושת שנהגו לייצר אלף פריטים בשבוע כבר יכלו −  ושאפו −  לייצר אלף פריטים ביום .
החוות החקלאיות היו צרות מלהכיל את המספר ההולך וגדל של פועלי טקסטיל , ואלה עברו לערים , שהיו קרובות יותר לבתי החרושת , כדי לעבוד −  הם ומשפחותיהם −  12 שעות ( לפחות ) ביממה .
מילת המפתח היתה אז “ יותר ” −  יותר מקומות עבודה , יותר אנשים , יותר מוצרים , יותר בתי חרושת , יותר עסקים , יותר שווקים .
כמו כל שינוי פרדיגמטי , גם השינוי הזה נתקל בהתנגדות .
פועלי התעשייה הביתית שחששו מאובדן עבודה , והלוּדיטים ( ממשיכיו של נד לוּד ) −  יצרני בדים מיומנים שהפנו את זעמם כלפי המכונות החדשות והפועלים הלא – מקצועיים שהפעילו אותן −  השחיתו ציוד שהביא לחיסכון בעבודה ומיררו את חייהם של הממציאים , שחלקם הלכו לעולמם מנודים וחסרי כול בטרם זכו להפיק רווחים מהמכונות החדשות שהמציאו .
ההתנגדות נגעה לא רק לטכנולוגיה עצמה , אלא גם לצדדים הרוחניים והמדומיינים של החיים .
המשוררים הרומנטים כתבו על הפער ההולך וגדל בין הנוף הכפרי הטבעי לנוף העירוני −  פעמים רבות במונחים של ייאוש :
" ערים [ ... ]
הן לא יותר מאשר בתי כלא מגודלים שמסתגרים מפני העולם , על כל גילויי היופי שבו , " כתב המשורר ג ’ ון קלֵייר .
אמנים ואסתטיקנים כמו ג ’ ון רַסקין ( Ruskin ) וויליאם מוריס ( Morris ) חששו מפני ציוויליזציה שבה הרגישות האסתטית והמבנים הגשמיים יעוצבו מחדש לאור דגמים מטריאליסטיים .

היו גם בעיות אחרות , ארוכות טווח יותר .
לונדון הוויקטוריאנית נודעה לשמצה בתור " העיר הנאדרה והמזוהמת " , כפי שכינה אותה צ ’ רלס דיקנס ; תנאי התברואה הירודים וציבור החלכאים והנדכאים שלה נתפסו כמאפיינים המובהקים של העיר התעשייתית המתפתחת .
האוויר של לונדון היה רווי מזהמים −  בעיקר כתוצאה של שרפת פחם −  במידה שאילצה את תושביה להחליף חפתים וצווארונים בכל יום ( מנהג שיחזור על עצמו בצ ’ טנוּגה בשנות השישים של המאה העשרים ואפילו בבייג ’ ינג או במנילה כיום ) .
בבתי החרושת הראשונים ובמיזמים תעשייתיים אחרים , כמו מכרות , נחשבו חומרי הגלם ליקרים , ואילו בני אדם נתפסו פעמים רבות כזולים .
ילדים ומבוגרים עבדו שעות ארוכות בתנאים מחפירים .
אולם הרוח הכללית שאפיינה את התעשיינים הראשונים −  ורבים אחרים בני התקופה −  היתה של אופטימיות גדולה ושל אמונה בקִדמה האנושית .
עם הפרץ הנחשוני של התיעוש צצו מוסדות אחרים שלקחו חלק בעלייתו :
בנקים מסחריים , בורסות ועיתונות מסחרית יצרו מקורות תעסוקה נוספים למעמד הבינוני החדש והידקו את הקשר בין הרשת החברתית לצמיחה הכלכלית .
מוצרים זולים יותר , תחבורה ציבורית , מערכות מים וביוב מרכזיות , איסוף פסולת , מכבסות , דיור בטוח ושירותים אחרים העניקו לעשירים ולעניים כאחד מה שנדמָה כרמת חיים ראויה .
תנאי נוחות לא היו עוד נחלתם הבלעדית של המעמדות המבוססים .
המהפכה התעשייתית אמנם לא היתה מתוכננת , אך ודאי שלא היתה משוללת מניע .
בסופו של דבר זו היתה מהפכה כלכלית , שהונעה מהתשוקה לצבירת הון .
התעשיינים רצו לייצר מוצרים באופן יעיל ככל האפשר ולספק את נפח הסחורות הגדול ביותר למספר הרב ביותר של אנשים .
במרבית ענפי התעשייה בא הדבר לידי ביטוי במעבר מעבודה ידנית למיכון יעיל של הייצור .
קחו לדוגמה מכוניות .
בתחילת שנות התשעים של המאה ה-19 יוּצר האוֹטוֹמוֹבּיל ( שמקורו באירופה ) על ידי אוּמנים , רובם קבלנים עצמאים , בהתאם לדרישות הלקוח .
לדוגמה , חברה לייצור מכונות כלים בפריז , שהיתה במקרה יצרנית המכוניות המובילה באותם ימים , ייצרה רק כמה מאות יחידות בשנה .
המכוניות היו פריטי יוקרה , שנבנו באטיות ובקפדנות בעבודת יד .
לא היתה אז שיטה תקנית למדידת חלקים ולהתאמתם למידות מקובלות , וגם לא אמצעים לחיתוך פלדה מחוסמת , לכן יוצרו חלקי המכוניות על ידי קבלנים שונים , חוסמו בחום ( שפעמים רבות הביא לשינוי במידות החלק ) ולוטשו בנפרד כדי להתאים למאות חלקים אחרים של המכונית .
לא היו שתי מכוניות זהות , ולא יכלו להיות כאלה .
הנרי פורד היה מהנדס , מכונאי ובונה מכוניות מרוץ ( שבהן נהג בעצמו ) , לפני שייסד את חברת הרכב פורד , בשנת 1903 . לאחר שייצר כמה כלי רכב מוקדמים , הבין פורד שכדי לייצר מכוניות לעובדים המודרניים באמריקה −  ולא רק לעשירים −  עליו לייצר כלֵי רכב בזול ובכמויות גדולות .
בשנת 1908 החלה החברה שלו בייצור “ דגם טי ”  האגדי , “ המכונית להמונים ”  שעליה חלם פורד , “ שמיוצרת ממיטב החומרים בידי מיטב העובדים , בעיצוב הפשוט ביותר שיכולים מהנדסים מודרניים להוציא תחת ידיהם [ ... ]
ושמחירה כל כך נמוך שכל מי שמשתכר היטב יוכל לרכוש אותה לעצמו . ”

בשנים שלאחר מכן הותאמו כמה ממרכיבי הייצור כך שיעמדו ביעד של פורד , וחוללו מהפכה בייצור מכוניות שהביאה לעלייה מהירה ברמות היעילות .
הראשון שבהם היה ריכוזיות :
בשנת 1909 הודיע פורד שהחברה תייצר רק מכוניות מדגם טי , וב-1910 עבר למפעל גדול בהרבה שהופעל בחשמל ואיגד תחת קורת גג אחת כמה תהליכי ייצור .
החידוש המפורסם ביותר של פורד היה פס הייצור הנע .
בשיטת הייצור המוקדמת , המנועים , השלדות ופנים המכוניות הורכבו בנפרד , ואז חוברו למכונית אחת בידי קבוצת פועלים מיומנים .
החידוש של פורד היה להביא “ את החומרים אל האדם ” , במקום להביא “ את האדם אל החומרים ” .
הוא ומהנדסיו פיתחו פס ייצור נע שהתבסס על פסי הייצור הנעים של תעשיית הבשר של שיקגו :
הוא הוביל חומרים לעובדים , ובצורתו היעילה ביותר אִפשר לכל אחד מהם לחזור שוב ושוב על פעולה אחת בעוד הרכב נע לאורך פס הייצור , תוך הפחתה דרמטית של זמן העבודה הכולל .
פיתוח זה ואחרים אפשרו את הייצור ההמוני של המכונית האוניברסלית , דגם טי , באתר ריכוזי שבו הורכבו כלי רכב רבים בעת ובעונה אחת .
הגדלת היעילות הביאה להורדת מחירו של דגם טי ( מ-850 דולר ב-1908 ל-290 דולר ב-1925 ) ולזינוק במכירות .
עד 1911 , לפני שפס הייצור נכנס לשימוש , נמכרו 39,640 יחידות של דגם טי ; עד 1927 עמד המספר הכולל של המכוניות שנמכרו על 15 מיליון .
יתרונות הייצור הריכוזי והתקני היו רבים .
הוא הזרים רווחים גדולים ומהירים יותר לכיסי התעשיינים .
בחזית אחרת , הייצור נתפס כ ” מחסן הנשק של הדמוקרטיה ” , כפי שניסח זאת וינסטון צ ’ רצ ’ יל , משום שכושר הייצור היה כל כך כביר , שהוא אפשר לתת מענה הולם שלא היה אפשר להתעלם ממנו בתנאי מלחמה ( כפי שקרה בשתי מלחמות עולם ) .
הייצור ההמוני הביא לדמוקרטיזציה במובן נוסף :
כפי שהודגם עם דגם טי , כאשר מחירו של מוצר מותרות צונח , יותר אנשים יכולים להרשות אותו לעצמם .
מקומות עבודה חדשים במפעלים שיפרו את רמת החיים , כפי שעשו העליות ברמות השכר .
פורד עצמו סייע לשינוי הזה :
בשנת 1914 , כאשר השכר המקובל של פועלי בתי החרושת עמד על 2.34 דולרים ביום , הוא העלה אותו לחמישה דולרים , בטענה שמכוניות לא יכולות לקנות מכוניות ( הוא גם צמצם את שעות העבודה היומיות מתשע לשמונה ) .
בהינף יד , יצר פורד למעשה שוק לעצמו , והעלה את הרף בכל עולם התעשייה .
מנקודת מבט עיצובית , דגם טי גילם במדויק את היעד הכללי של התעשיינים הראשונים :
לייצר מוצר נחשק , זמין לכל כיס וקל לתפעול כמעט בכל מקום ; מוצר שישרוד פרק זמן מסוים ( עד שתגיע השעה לקנות מוצר חדש ) ; ושאפשר לייצרו בזול ובמהירות .
ברוח הקווים המנחים האלה , התרכזו הפיתוחים הטכניים בהגדלת " העוצמה , הדיוק , החיסכון , המערכתיות , ההמשכיות , המהירות " , אם להשתמש ברשימת מרכיבי הייצור ההמוני של פורד .
מסיבות ברורות , יעדי העיצוב של התעשיינים הראשונים היו נקודתיים למדי , והוגבלו להבטחת מעשיות , רווחיות , חסכנות ולינאריות .
תעשיינים , מעצבים ומהנדסים רבים לא ראו בתוצר המתוכנן חלק ממערכת גדולה יותר , פרט לזו הכלכלית .
כולם , עם זאת , חלקו כמה הנחות יסוד משותפות ביחס לעולם .


" המהויות שיד אדם לא שינתה "
התעשיינים הראשונים הסתמכו על מה שנדמָה כאספקה אינסופית של “ הון ”  טבעי .
עפרות , עץ , מים , תבואה , בקר , פחם , קרקע −  אלה היו חומרי הגלם של מערכי הייצור שהפיקו סחורות להמונים , ואלה חומרי הגלם שלנו גם כיום .
מפעל ריבֶר רוּז ’  ( Rouge ) של פורד היה התגלמות זרימת הייצור בקנה – מידה עצום :
כמויות כבירות של ברזל , פחם , חול וחומרי גלם אחרים חצו את שערי המתקן והפכו בין כתליו למכוניות חדשות .
התעשיות הלכו והעלו בשר ככל שהפכו משאבים רבים יותר למוצרים .
החקלאות הכניעה את הערבוֹת , והיערות הגדולים נכרתו כדי לספק עץ ודלק .
בתי חרושת התמקמו משיקולי נוחות בסמוך למשאבי טבע ( חברת חלונות מובילה ממוקמת כיום במקום שפעם היה מוקף בעצי אורן ענקיים , אשר שימשו לייצור מסגרות החלונות ) או למאגרי מים , שנוצלו בתהליכי הייצור וסילוק הפסולת .
במאה ה-19 , שבה נולדו ההרגלים האלה , לא זכו איכויותיה הייחודיות של הסביבה להתעניינות רחבה .
היה נדמה שכמות המשאבים הזמינים עולה על כל דמיון .
הטבע עצמו נתפס כ ” אמא אדמה ” , שבכוחה להתחדש בהתמדה , לספוג הכול ולהמשיך לצמוח .
אפילו רַלף וולדו אֶמֶרסון , פילוסוף ומשורר מרחיק ראות שהיה רגיש למראות הטבע , ביטא אמונה רווחת כשתיאר , בתחילת שנות השלושים של המאה ה-19 , את הטבע כ ” מהויות שיד האדם לא שינתה ; המרחב , האוויר , הנהר , העלה ” .
רבים האמינו שלנצח ייוותרו שטחים בתוליים ותמימים .
בספרות הפופולרית שכתבו רודיארד קיפלינג ואחרים , תוארו חלקים פראיים של העולם שהיה דומה כי ימשיכו להתקיים לעד .
באותו זמן , נתפס הטבע במערב ככוח פראי ומסוכן שיש לתרבת ולהכניע .
בני האדם ראו בכוחות הטבע איום , וכדי לשלוט בהם השיבו מלחמה .
בארצות הברית זכה אילוף הסְפר למעמד של מיתוס מכונן , ו ” כיבוש ”  המקומות הטבעיים והפראיים נתפס כציווי תרבותי −  ואפילו רוחני .
כיום השתנתה ההבנה שלנו את הטבע באופן דרמטי .
מחקרים חדשים מצביעים על כך שהימים , האוויר , ההרים , הצמחים ובעלי החיים שמאכלסים אותם פגיעים יותר מכפי שיכלו לשער הממציאים הראשונים .
למרות זאת פועלות עדיין התעשיות המודרניות לפי פרדיגמות שפותחו בזמנים שבהם תפיסת העולם של בני האדם היתה שונה מאוד .
בריאותן של המערכות הטבעיות , או המודעוּת לשבריריותן , למורכבותן ולתלות ההדדית ביניהן , לא נכללו בסדר – היום של התכנון והעיצוב התעשייתיים .
עמוק מאוד בבסיסה , התשתית התעשייתית שלנו היום היא לינארית :
היא ממוקדת בעשיית מוצר ובשינועו ללקוח במהירות ובזול בלי להתחשב כמעט בשום דבר אחר .
אין ספק שהמהפכה התעשייתית הביאה למספר לא מבוטל של שינויים חברתיים מבורכים .
בזכות רמת חיים גבוהה יותר , חלה עלייה גדולה בתוחלת החיים .
שיפור ניכר התחולל בתחומי הטיפול הרפואי והחינוך , שהיו כעת בהישג ידם של רבים יותר .
חשמל , אמצעי תקשורת ופיתוחים נוספים העלו את הרווחה ואת הנוחות לדרגה חדשה .
התקדמויות טכנולוגיות הביאו רווחים אדירים למדינות המכונות " המתפתחות " , לרבות עלייה בכושר הייצור החקלאי , והגדילו מאוד את היבולים ואת מלאי המזון המיועדים לאוכלוסיות בצמיחה .
אבל היו כמה פגמים בסיסיים בעיצוב פני המהפכה התעשייתית .
הם הולידו כמה מחדלים מכריעים , ואת התוצאות ההרסניות ירשנו אנו , עם ההנחות ששלטו בעידן שבו לבשו אותן תמורות צורה .


מעריסה לקבר

שערו בנפשכם אילו דברים אתם יכולים למצוא היום באתר הטמנה מצוי :
רהיטים ישנים , ריפודים , שטיחים , טלוויזיות , בגדים , נעליים , טלפונים , מחשבים , מוצרים מורכבים ואריזות פלסטיק , וגם חומרים אורגניים כמו חיתולים , נייר , עץ ופסולת מזון .
מרבית המוצרים האלה יוצרו מחומרים יקרי – ערך שהפקתם ועיבודם עלו במאמצים ובכסף , נכסים חומריים בשווי מיליארדי דולרים .
למעשה , גם החומרים המתכלים ביולוגית כמו שיירי מזון ונייר הם בעלי ערך −  אפשר לפרק אותם ולהשיבם לקרקע כחומרי הזנה ביולוגיים .
למרבה הצער , כל הדברים האלה נערמים באתר הטמנה , שבו יורד ערכם לטמיון .
אלה המוצרים האולטימטיביים של מערכת תעשייתית שתוכננה על בסיס דגם חד – סטרי ולינארי של תנועה מעריסה לקבר .
משאבים מופקים מהסביבה , מעוצבים כמוצרים , נמכרים , ולבסוף מושלכים ל ” קבר ”  זה או אחר , בדרך כלל אתר הטמנה או משרפה .
סופו של התהליך מוכר לכם משום שאתם , הצרכנים , אחראים להתמודדות עם שייריו .
חשבו לרגע :
אתם נחשבים אולי צרכנים , אבל למעשה אתם צורכים מעט מאוד −  קצת אוכל , קצת נוזלים .
כל השאר נועד לזריקה מכם והלאה מיד בתום השימוש .
אבל איפה זה “ הלאה ” ?
אלא שאין באמת “ הלאה ” .
“ הלאה ”  המשיך הלאה .
תהליכי התכנון והעיצוב ששולטים היום בייצור המודרני מושתתים על הגישה מעריסה לקבר .
לפי כמה דיווחים , יותר מ-90 אחוז מהחומרים המופקים מהסביבה לצורך ייצור מוצרי צריכה עמידים בארצות הברית , הופכים לפסולת כמעט באופן מיידי .
לעתים גם המוצר עצמו לא שורד הרבה יותר :
לרוב זול יותר לקנות גרסה חדשה −  גם של המכשירים היקרים ביותר −  מאשר למצוא מישהו שיתקן את המכשיר המקורי .
למעשה , עיצובם של מוצרים רבים כולל כיום “ מנגנון התיישנות מובנה ” , כדי שישרדו פרק זמן מוגבל , ויאפשרו −  יעודדו −  את הלקוח להיפטר מהחפץ ולקנות דגם חדש יותר .
בנוסף לכך , מה שרואים רוב האנשים בפחי האשפה שלהם הוא רק קצהו של קרחון חומרי ; המוצר עצמו מכיל בממוצע רק חמישה אחוזים מחומרי הגלם המעורבים בתהליכי ההפקה והשינוע שלו .

כמו הרבה המצאות טובות אחרות , גם רשת האינטרנט נולדה בטעות .
רשת האינטרנט נולדה בשנות השישים של המאה העשרים , בתקופה שבה מעצמות העולם היו בשיאו של מרוץ החימוש .
בהתאם לרוח התקופה ניסו חוקרי משרד ההגנה האמריקאי לפתח אמצעי תקשורת שיוכל להבטיח את הישרדות המידע במקרה של שואה גרעינית .
החוקרים האמינו שפיזור המידע החשוב מנקודה אחת לרשת גדולה של מחשבים , יאפשר לו להמשיך להתקיים .
זמן חלף , והרשת הצבאית התפתחה לרשת אקדמית , ומשם הדרך היתה קצרה להפיכתה לרשת האינטרנט שאנחנו מכירים היום .
חמישים שנה חלפו מאז יצא האינטרנט לדרכו , וכיום אין לנו שום אפשרות לדמיין את חיינו בלעדיו .
אנחנו עושים כל דבר בעזרת האינטרנט , מבדיקת מזג האוויר בבוקר כדי לדעת איך להתלבש , דרך מענה על מיילים והזמנת כרטיסי טיסה ומלונות לחופשה ברומא , וכלה בהרחבת הידע שלנו בנושא אמנות אקספרסיבית .
רבותַי , הכול ברשת .
חיי החברה , הפנאי , הלימודים , העבודה —  ה־כ־ו־ל .
בדומה לרוב החידושים הטכנולוגיים , המדיום החדש התקבל בחשדנות ובביקורתיות על ידי הקהל הרחב .
ב־ 1998 ליוו חוקרים מאוניברסיטת קרנגי מלון בארצות הברית , בהובלת פרופסור רוברט קראוט , קבוצה של גולשי אינטרנט למשך שנה .
החוקרים הגיעו למסקנה שהאינטרנט פוגע באדם בצורה קשה ביותר :
הגלישה באינטרנט גורמת לדיכאון , לירידה בקשרים משפחתיים וחברתיים ולעוד שורה ארוכה של בעיות .
מאמרם של החוקרים פורסם בכתב העת של איגוד הפסיכולוגים האמריקאי והִכה גלים .
בתגובה למאמר האקדמי נדבקה גם העיתונות בבהלה , וכותרות מפחידות החלו להתפרסם בנוגע למה שהאינטרנט עושה לחיינו ועוד יעשה להם :
" האינטרנט המדכא " , " הטכנולוגיה משפיעה לרעה על ילדינו " , " קִדמה או קריסה ? " .
באותה תקופה הפכו המילים " אינטרנט " ו"בדידות " למילים נרדפות כמעט , והמדיום החדש נתפס כאיום על החברה .
אני זוכר שכאשר קראתי את המאמר של קראוט ושותפיו , חשתי מוטרד .
למרות הבימה היוקרתית ומעמדם הרם של החוקרים , היתה בי מחשבה שסירבה להרפות .
לבסוף הבנתי מה הפריע לי :
המחקר לא בחן כלל את מה שעושה האדם עם המדיום החדש שברשותו .
החוקרים ראו את המשתמשים באינטרנט בצורה סטריאוטיפית , וכמו כל סטריאוטיפ ) " כל הנשים רגשניות " , " כל הצרפתים חסרי נימוס " ( , היתה זו ראיית עולם דיכוטומית .
החוקרים לא הבחינו בין הגולשים ולא שאלו את עצמם —  מי הם אותם גולשים ?
מהי האישיות שלהם ?
האם הם חרדתיים ?
סקרנים ?
מאושרים ?
מה הביא אותם לגלוש באינטרנט —  רצון לחברה ?
למידע ?
מאמרם של קראוט ושותפיו בשנת 1998 , היה הגפרור שהצית מבחינתי הכול .
בשנים הראשונות לקיומה של רשת האינטרנט כמעט שלא היתה התייחסות כלפיה מצד מדע הפסיכולוגיה , וההתייחסות המעטה היתה שלילית .
האופן שבו התייחסו טובי החוקרים לאינטרנט אִתגר אותי לבחון את העניין בעצמי .
הרגשתי שהתשובה מורכבת יותר ממה שנראה על פני השטח , אבל לא ידעתי אם יש ממש בתחושה שלי והחלטתי לבדוק את הנושא .
הרגשתי כמו האדם הראשון על הירח , דורך על אדמה שכף רגל אדם לא היתה בה מעולם , בוחן בריגוש תחום שאיננו קיים .
האם באמת האינטרנט גורם לדיכאון ?
באותן שנים חשתי בודד במערכה .
ב־ 1999 , בקוקטייל חגיגי של המחלקה לפסיכולוגיה , שבה עבדתי , ניגש אלי פרופסור לפסיכולוגיה , אחד מהמפורסמים יותר .
הפרופסור גחן אלי באצילות , השניות עברו כמו נצח , ובמבט חמור סבר החל ללחוש בקול רם , כדי שכל הסובבים אותנו יוכלו לשמוע , " יאיר , מה לפסיכולוגיה ולאינטרנט ? "
מטון דבריו הבנתי שהיתה זו שאלה רטורית שלא נועדה לאפשר לי לתת תשובה אמיתית .
בנקודה זו הבנתי שהעניין שלי בחיבור שבין הפסיכולוגיה לאינטרנט היווה חציית גבול לא מדובר .
הפרופסור ראה את עצמו כמי שמייצג את מדע הפסיכולוגיה , עולם המבקש להבין את נפש האדם , עולם תוכן הנבדל מהמדעים המדויקים , ומהמחשבים העוסקים בטכנולוגיה ובמכונות .
והנה אני , יאיר , החוקר הצעיר והלא מנוסה , מנסה לחבר את הבלתי ניתן לחיבור .
נדרשו לי כמה שניות להתאושש , ובסופן ניסיתי להסביר לפרופסור המכובד שהאינטרנט בנוי קודם כול מהאנשים שמשתמשים בו , וכל מקום שיש בו אנשים , יהיה רלוונטי למחקר פסיכולוגי , ואולם לא הצלחתי לשכנע אותו בכך .
המחקר הראשוני שביצעתי באותה תקופה בתחום הפסיכולוגיה של האינטרנט הביא אותי לשנות את כל מיקודי המקצועי ולהשקיע את כל כוחי מעתה ולהבא בהבנת השפעתו של האינטרנט על חיינו .
תחום זה מרתק ומרגש אותי מהיום הראשון שהתחלתי לעסוק בו ועד היום הזה .
מאז אותו מפגש עברו חמש־עשרה שנה שבהן התפרסמו אלפי מאמרים המהווים יחדיו תשובה מקיפה לשאלה " מה לפסיכולוגיה ולאינטרנט " .
אני משווה את חווייתי לחוויות של מגלי הארצות ושל חוקרי החלל .
הייתי בר מזל שיחד עם קבוצת חוקרים קטנה , שגדלה והלכה עם השנים , בנינו תחום מדעי חדש ומלהיב .
היום , כראש המרכז לחקר הפסיכולוגיה של האינטרנט במרכז הבינתחומי בהרצליה , אני חש גאווה שהייתי חלק מבנייתו של תחום חדש וחשוב זה .
אני מרגיש שהגיע הזמן לכתוב ספר תשובה מקיף שיסביר את הקשר שבין הפסיכולוגיה לאינטרנט .
הספר ייפתח בתיאור תרומתו של זיגמונד פרויד , אבי הפסיכואנליזה , להבנת ההתנהגות שלנו באינטרנט , וימשיך בהכרת המאפיינים המיוחדים לאינטרנט , היוצרים סביבה פסיכולוגית ייחודית .
אחר כך נבחן את האופן שבו האינטרנט יכול להוות מגרש מפצה , מקום שבו אנשים יכולים לברוא ולהגדיר את עצמם מחדש .
לאחר מכן נראה כיצד באות לידי ביטוי החברוּת והרומנטיקה בעידן האינטרנט , כיצד מתרחשים התהליכים הקבוצתיים באינטרנט , ומה יכול לעשות מנהיג במגרש האינטרנטי .
עוד נלמד על ההיבטים האלימים בהתנהגות האדם , שבאים לידי ביטוי באינטרנט , ונבחן את האתגרים שלנו כהורים אל מול שלל השפעות האינטרנט על ילדינו .
נבחן גם כיצד האינטרנט יכול לעזור לקשישים להשיג שליטה רבה יותר בחייהם בגיל הזהב , כיצד יכול האינטרנט לעזור לנו במימוש העצמי האישי שלנו דרך פעילות התנדבותית מקוונת ולהביא לשיפור מערכות יחסים בין קבוצות יריבות .
נסיים בחיזוי , לאן מתקדם האינטרנט וכיצד ניתן להשתמש בו כדי לשפר את רווחתנו הפסיכולוגית .
ההמצאות הטכנולוגיות בכלל , והאינטרנט בפרט , משתנות חדשות לבקרים .
בזמן שיחלוף מהרגע שבו סיימתי את כתיבת הספר ועד לרגע שתסיימו את קריאתו , ייוולדו עוד אתרים וטכנולוגיות שלא היו קיימים קודם , ואולם חשיבותו של הספר גדולה בהרבה מהמצאה טכנולוגית כזו או אחרת .
ללא ההסתכלות הפסיכולוגית אי אפשר להבין את ההתנהגות האנושית באינטרנט .
ההתמקדות בנפשו של האדם תקנה לכם תובנות שיתקיימו הרבה לאחר עלייתן ונפילתן של אופנות אינטרנטיות כאלו או אחרות .
ספר זה רלוונטי לכל מי שרוצה ללמוד כיצד משפיע האינטרנט על חיינו .
מטרתי היא להעניק לכם , הקוראים , תובנות אמיתיות שיעזרו לכם לעשות באינטרנט שימוש שישפיע באופן חיובי על חייכם .
צירפתי בסוף הספר נספח שמטרתו להסביר ולפרש בקצרה מונחים הרלוונטיים לעולם האינטרנטי .

" חומות הכלא מפרידות בין האסיר לחופש ,
אך לחומות הכלא אסור להפריד בין האסיר לכבודו כאדם .
זכותו של האדם לחופש ניטלה מן האסיר ,
זכותו של האדם לשלמות גופו ונפשו לא ניטלה ממנו .
האסיר נהנה מכל זכויות האדם , למעט אלה שנשללו ממנו
במפורש , או ששלילתן משתמעת כתוצאה טבעית הנובעת
מהמאסר עצמו .
האסיר זכאי לשוויון , לפרטיות ולשלמות גופנית ונפשית .
האסיר זכאי לחופש ביטוי וזכאי לחופש דת ומצפון .
כל הזכויות הללו אינן מוחלטות , הן יחסיות .
אפשר להגבילן לשם הגנה על אסירים אחרים ולשם הגנה על
אינטרס הציבור .
אך גם להגבלות יש גבולות , ההגבלה צריכה להיות לתכלית
ראויה ובמידה הדרושה . "
( שב"ס , מתוך " זכויות וחובות האסיר " )

*  

זרם המים החזק שטף את שערי הקצר וגלש בין זיפי פניי הקוצניים .
עיניי הפקוחות טבעו בטיפות שזלגו משפופרת המקלחת .
שתי ידיי
אחזו בריצוף הקיר הלבן והחליקו אט אט .
אדי המים החמים מילאו
את החלל וכמו נתנו תחושה של אדם בודד על ענן כבד במרכז
השמיים .
ניסיתי להשלים ככל האפשר עם החיים שנכפו עליי , או שמא אני
כפיתי על עצמי .
אף אדם לא נולד רשע .
המגע עם אנשים אחרים הוא
זה אשר מעצב אותנו ויוצר את מה שאנחנו .
רגשותיי אינם כשהיו עוד .
ליבי היה לאפור ולאטום .
תחושות של כאב ועצב הלכו והתעצמו מיום
ליום .
שרירי פניי כבר מזמן שכחו את תנועת החיוך .
לא רק אשיותי עברה תפנית חדה , אלא גם מראי החיצוני .
אימונים
מפרכים בחדר הכושר גרמו לכל שריר בגופי להתבלט בשחצנות .
רמת
האדרנלין בכלא גבוהה תמיד , כך שחדר הכושר הוא הדרך היחידה
המותרת לאזן אותה .
בשני קצות עיניי צצו קמטים :
קמטי דאגה , עצב
וגעגוע .
עצמות לחיי התרחבו והתרחקו זו מזו , ואפשר היה להבחין
בהן בבירור למרות זיפי פניי .

החופש , העתיד לבוא רק בעוד עשרים ושתיים שנה , נראה עתה לא
ממשי .
גם האפשרות לניכוי שליש על התנהגות טובה אינה משפרת
את מצב-הרוח , ודאי לא אחרי שנה אחת בלבד .
עשרים ושלוש שנים בגין הריגת שני אנשים –  זה העונש שהטילה
עלי כבוד השופטת :
" ההריגה נעשתה מתוך הגנה עצמית , אולם
הנאשם יכול היה לנהוג אחרת ... "
פסקה .
במשך החודשים שבהם ישבתי במעצר כחשוד ברצח , למדתי
שההבדל בין רצח להריגה הוא התכנון מראש .
כל מה שאני תיכננתי
היה לשהות במחיצת רעייתי לעתיד בחוף הים .
עשיתי מה שעשיתי

לאחר שסכין הוצמדה לצווארי , ולאחר שאהובתי הותקפה וכמעט
נאנסה .
פעלתי מתוך הנגנה עצמית , אך הרגתי שני אנשים .
מדינת ישראל הגישה נגדי כתב אישום באשמת רצח .
שני התוקפים
שנותרו בחיים שימשו כעדי ראייה מטעם התביעה .
ענבל היתה עדת
ההגנה היחידה , וסיפרה על נסיבות המקרה .
נציג המדינה דרש שני
מאסרי עולם .
כאן נכנס לתמונה עורך-הדין ששכרו הוריי .
מנחם , המעביד שלי עד
אז המליץ עליו , והוריי שכרו את שירותיו במיטב כספם .
" אעשה כל
מאמץ להקל את העונש , " הבטיח .
" תגיד תודה שלא קיבלת שני מאסרי עולם , " אמר לי לאחר הקראת
גזר-הדין ונעלם כלא היה .
האנסים הניצולים נחקרו , אך לבסוף לא הועמדו לדין .

אגף המשתלבים היה נוח יותר מאגף ההפרדה .
כל אסיר צריך למלא
אחר ההוראות , לשמור על הסדר ועל המשמעת , ולהשתלב בהדרגה
בפעילויות שונות בכלא , כגון חוגים ואירועים שונים ( ומכאן למעשה
שם האגף ) .
הביקורים תכופים יותר , בטלפון יכולתי לדבר בלא הגבלה ,
וכולם אכלו בחדר אוכל משותף .
ארבעה אסירים שהו בכל תא , ולא
במקרה כונה המקום " אגף הסטודנטים החופשיים " :
החל מספירת
הבוקר ועד כיבוי האורות ונעילת התאים בלילה עשינו ככל העולה
על רוחנו , חוץ מלצאת מבין כותלי הכלא .
לא היו זמנים מוגדרים
למקלחות או לדברים אחרים , פרט לשעת הטיול בחצר , לספירה
ולנעילת התאים .
עם זאת , השעמום כאן תקף אותנו מכל עבר .
חלק מהאסירים טיילו להם בין תא לתא , כשהם מסתודדים וצוחקים .
היו ששיחקו שש-בש או קלפים , היו שקראו ספרים , והיו ש"שרפו את
הזמן " בחדר הכושר , כמוני , או בחוגי אמנות ויצירה שונים .
מלבד מכון
הכושר , שובצתי גם בעבודות כלליות של סדר , ניקיון , שטיפת כלים
ועוד .

סגרתי את ברזי המים הכסופים וניגבתי בעדינות את גופי .
במהלך
המקלחת , כרוב האסירים , נעלתי כפכפי גומי כחולים , שמא אדבק
במחלה כזאת או אחרת .
לא חסרים חיידקים ונגיפים במקלחת
המשמשת עשרות אנשים בכל יום .
ליפפתי את המגבת הלבנה סביב מותניי , פלג גופי העליון נותר
חשוף , והתחלתי לפסוע לעבר תאי הקטן , שם התלבשתי .
אחר פניתי
לטלפון הציבורי שבקצה האגף .
כמו אז בפנימייה , נאלצתי לקטוע את
שיחת הטלפון עם אמי מפני שדמעות זלגו על לחיי ולא רציתי שהיא
תשמע אותי מתייפח שוב .
בעשר בערב הגיע הסוהר , ספר את האסירים בקפידה מוגזמת , ונעל
את הסורג במפתח שחוק .
שכבתי על גבי ברוגע .
עשן הסיגריה חילחל עמוק לתוך ריאותיי ,
שכפי הנראה כבר מזמן החליפו את צבען לאפור כהה .
על הקיר לימיני
הביטה בי ענבל יקירתי .
צילמתי את התמונה הזו ביחידת הדיור שלנו בבאר-שבע , ביום שבו
רכשתי מצלמה דיגיטלית ורציתי לבדוק את השימוש בה .
בגופיה אפורה
שגומיית החזייה השחורה מבצבצת ממנה , החלה ענבל לפזז מול עדשת
המצלמה .
התמונה הראשונה צולמה בסלון .
היא יושבת על הספה ושתי
רגליה צמודות ומושטות לפנים .
משם זינקה אל המיטה ושכבה על
בטנה .
שערה החלק התפזר על כתפיה החשופות , ידה שמשה כמשענת
לסנטרה וחיוך מתוק נפרש על פניה .
עיניה הצטמקו וקמטי צחוק התגלו
בקצותיהן .
על צווארה שכמו עוצב ביד אמן ענדה שרשרת כסופה , שני
שדיה המתינו בסבלנות מאחורי הגופייה האפורה .
" נו , תצלם כבר , " ביקשה ענבל , שהתקשתה לשמור על תנוחתה .
מיקדתי את העדשה על פני המלאך שהיו מולי , ותיעדתי את הרגע
המתוק הזה .
" אוהבת אותך בכל ליבי , " כתבה ענבל על רקע התמונה , עת מסרה
לי אותה בחדר ההתייחדות , לאחר שקיבלתי את אישור הנוטריון על
כך שהיא הידועה בציבור שלי .
מאז נהגה ענבל לבוא אלי באופן קבוע .
גם הוריי לא החמיצו אף
הזדמנות לבקר , לעיתים עם דפנה ועם איתי .
אבל חבריי הטובים , כולל
עידן ואבנר , נעלמו כלא היו .
מי רוצה חבר הכלוא על שני מעשי הריגה !?

" ינעל ראבק , " נשמע קולו של אברם " האתיופי " , כשניסה לשווא
לתפוס יתוש בידיו .
מיטתו של אברם היתה לי כגג .
מספרים עליו כי
העלייה ארצה מאתיופיה דרך סודן " דפקה לו קצת את המוח " .
הרבה
אסונות אירעו בדרך הזאת , ויום אחד קבוצה של סודנים אנסה את
אשתו לנגד עיניו .
אברם לא יכול היה לעשות דבר , משום שידע כי
האנסים יערפו את ראשו בן רגע אם יעז להפריע להם במעשיהם .
כשהגיע ארצה , לא תמו צרותיו .
הוא ואחיו הצעיר שוכנו בשכונת
הקרוואנים באשדוד .
אברם עבד בניקוי גגות וגינות , ובימי רביעי היה
עוזר לאחד הירקנים בשוק העירוני .
למעשה , הוא היה המפרנס היחיד
בקרוואן שלו , שכלל שבע נפשות .
מקום עבודתו איפשר לו להביא
הביתה בכל יום מעט פירות וירקות טריים ולאסוף מרצפת השוק עוד
כמה מזונות לא טריים במיוחד .
המצוקה והמחסור לא מנעו מהמדינה לגייס את אחיו לצבא .
יום
אחד שב האח נסער , וסיפר שמנות הדם שנתרמות על ידי בני העדה
האתיופית מושלכות לפח האשפה , בעוד שירותי בנק הדם מתלוננים
כל הזמן על מחסור במנות !
אברם לא יכול להבליג על עוול זה .
הוא הכין מכל פלסטיק , מילא
אותו בנזין , והלך לניידת התרמת הדם שחנתה במועדים קבועים בפתח
השוק .
תחילה התחזה לתורם דם , וברגע מסוים שפך את הבנזין ברחבי
הניידת והצית גפרור .
היות שסבר לתומו כי הוא עושה מעשה גבורה
ולא פשע , סייע לאישה מבוגרת שעמדה שם להימלט מהלהבות .
סקרנים התאספו סביב הדלקה , בעוד שהוא לא חדל מלזעוק לעברם ,
" זו גזענות !
אין לי דם שחור ! "
הוא נעצר , אך עורך-הדין מהסנגוריה הציבורית שהוצמד לו שיכנע
את השופט שאברם פעל מתוך מצוקה נפשית ורגשית .
גם פרקליטות
המדינה לא רצתה לעורר את זעמה של כל הקהילה האתיופית , ולכן
הוא שוחרר לביתו והמתין למשפטו .
מאז לא חזר אברם לדרך הישר .
מדי פעם היה מכייס עוברים
ושבים בשוק , נהנה להרגיעם ולהגיש להם בקבוק מים כשהללו
גילו שאינם יכולים לשלם על המוצרים שזה עתה לקחו מהדוכן .
הכישרון שגילה והמיומנות שצבר הגבירו את שאיפותיו בתחום
עבירות הרכוש .
אברם לא הסתפק בסכומים העלובים שבזז מאותם אנשים קשי יום .
קרצו לו הווילות המפוארות באזור ט"ו , הרובע של עשירי אשדוד ,
ומכוניות היוקרה שחנו לצידן .
לילה אחד התקרב אברם לחומת אחת הווילות , הביט סביבו , ולאחר
שווידא כי אין איש ער בסביבה , טיפס על החומה , שהיתה עבה וחזקה
אך לא גבוהה במיוחד , וקפץ אל חצר הבית .
על אף החשכה , התבונן אברם בעיניים כלות בשפע שסביבו :
עצי
קוקוס מרשימים , שיחים גזומים להפליא , זוגות אופניים יוקרתיים
מונחים ליד הקיר , פסלי שיש מרהיבים , אגרטל ענקי ומבריק .
היו שם
גם נדנדה גדולה יותר מזו שהכיר בגן הציבורי ובריכת שחייה שלא
היתה מביישת אף בית-מלון .
בעיקר התפעל מפסל אישה עירומה ,
שאליו ניגש ועשה בו " מעשים מגונים " .
רעש מוזר הטריד את שלוותו .
הוא הביט ממקום מסתורו , בין
האגרטל לבין פסל האל היווני , ונשמתו נעתקה :
לנגד עיניו עמדו
שלושה כלבי רוטוויילר , נהמו , ריירו והתכוננו להסתער .
אברם ניסה לדבר על ליבם , אך הדבר רק הגביר את כעסם , מה גם
שמעולם לא למדו אמהרית .
מכנסיו נרטבו כליל והוא צרח " שמע
ישראל ! "
פנה לאחוריו ופתח בריצה .
כשחש נשיכה בעכוזו , ניתר
באוויר ונחת בתוך מי הבריכה .
אברם ניצל משיני הכלבים , אך לא משיני החוק .
לאחר כשעה שבה
עמד האומלל במים בבגדיו , והתפלל שאחד הכלבים שעמדו והמתינו
על שפת הבריכה לא יקפוץ פנימה , משו אותו שני שוטרים , ותוך
שבועות אחדים נדון לתשע שנות מאסר .

עוד מיטת קומותיים היתה בתא הקטן שלנו , ועליה נמו אלקיים ועמרם .
אלקיים היה בחור צעיר ויפה תואר .
סנטרו הארוך הוחזק בשרירי
לסתות מורחבים , פיו דק וארוך , אפו הסולד והמושלם כמעט גרם לי
לחשוב שזה עתה עבר ניתוח פלסטי .
עיניו הירוקות הגדולות בהקו גם
כשדמעו וקיבלו גוון ורדרד עקב תחליפי הסם שקיבל ועקב הסמים
שהצליח להבריח פנימה .
גם גופו השרירי היה בנוי לתלפיות , והוא
הקפיד לשמור על שריריו באימונים אינטנסיביים במכון הכושר .
מי שראה את אלקיים , סבר לתומו שאין אישה בעולם שתסרב
לחיזוריו , אך לא כך היה .
ברחבי דימונה ומחוצה לה הוא נודע כאיש
שחצן ובלתי יציב שנוטה להתפרפר , כך שהנערות רחקו ממנו למרות
יופיו .
לילה אחד נסע עם חבריו למועדון ריקודים בתל-אביב .
אלקיים ציווה בגסות על בחורה לקום ולרקוד עימו .
היא סירבה , אבל הוא ,
מעורפל מאלכוהול , לא התייאש .
הוא אחז בידה בחוזקה , חיבק אותה
ונשק לשפתיה .
אותה בחורה לא היתה לבדה .
בן זוגה נעדר מהמקום באותו רגע כי
הוא וחבריו יצאו למכונית כדי להחדיר לגופם מעט קוק פרסי .
כשחזר
בן הזוג וראה אדם זר מנשק את חברתו ואוחז בעכוזה , ניפץ מייד את
בקבוק הבירה שבידו על ראשו של אלקיים .
שום נזק ממשי לא נגרם לאיש החסון , אשר בתגובה דחף את עלמת
החן בעוצמה על בן זוגה , ושניהם נפלו ארצה .
תוך שניות הפכה רחבת הריקודים לזירת קרב אכזרית .
במרכזה בלט
אלקיים הענקי .
אגרוף לפנים בידו הימנית , בעיטה לאשכים ברגלו
השמאלית .
חתיכים וחתיכות נפלו שדודים לרגליו , עד שלפתע חש
חבטה אימתנית בראשו וצנח ארצה .
אחד הבליינים הלוחמים יצא
והביא עימו נשק בלתי קונבנציונלי –  אלת בייסבול .
אלקיים שיפשף את עיניו ועמד להתרומם , אך קרס שוב בעקבות
בקבוק זכוכית שנופץ על קודקודו .
בשלב זה אחז אלקיים בבקבוק ,
נעמד על שתי רגליו , תפס בידיו את הבחור שאחז באלת הבייסבול ,
וכשזה התכוון להניפה שוב –  דקרו בשבר זכוכית היישר בליבו .
מפל של דם פרץ מחזהו של הצעיר , ועד שהגיע צוות ההצלה כבר
מסר האיש את נשמתו לבורא , ואלקיים מסר את שנותיו הבאות לידי
שירות בתי-הסוהר .
הסיכוי היחידי של אלקיים לזכות לצאת מתאו המעופש היה שחרור
מוקדם בשל התנהגות טובה , ולכן היה אסיר למופת :
ציית לכל הוראות
הסוהרים , מעולם לא הרים ידו על אסיר , גם אם הותקף , ואפילו נמנע
מלנבל את פיו .
כשנפגשנו , הספיק אלקיים לרצות שבע שנות מאסר
ונותרו לו עוד שמונה עד שאפשר יהיה לדון בקיצור עונשו .
רק על
הסמים הוא לא הצליח להתגבר , ולכן התפלל כל רגע ורגע שלא ייתפס
על כך .

זוג יונים הגיח לפתע לעבר חלון תאי והשתולל בין הסורגים , דבר
שגרם לכמה נוצות להתפזר ולנחות היישר על ראשי .
הבטתי לעבר הזוג המאוהב הזה וקינאתי בו .
אילו ענבל ואני יכולנו לעוף , חשבתי .
קמתי בזהירות ונעמדתי על
מיטתי , הושטתי את ידי ללטפם , אך הם נבהלו ועפו אל על .

עמרם , שישן במיטה מתחת לאלקיים , היה בשנות הארבעים המאוחרות
לחייו ושקל כמאה ועשרים ק"ג .
שפם גדול עיטר את פניו ושרשרת
זהב ענקית ענד על צווארו .
כל כפתורי החולצה פרט לשניים לא היו
רכוסים , וכך נחשפו בטנו הענקית וחזהו השעיר , שבמרכזו מתנוססת
המילה " חי " התלויה על השרשרת .
אין לי מושג אם עמרם היה שמו הפרטי או שם משפחתו , כי מעולם
לא נקרא בשם נוסף , ומהרגע הראשון ידעתי שעם עמרם לא כדאי
להתעסק .
למזלי , מצאתי חן בעיניו והוא לקח אותי תחת חסותו .
עמרם היה הבן הצעיר במשפחה שבה שמונה אחים ואחיות .
משפחתו
התגוררה בכפר הררי אי-שם במרוקו והייתה ענייה מרודה , כרוב תושבי
המקום .
כדי להתקיים נאלצו בני המשפחה לגנוב משכניהם מזון וחיות
בית .
לעיתים צעד עמרם עם אחיו באישון לילה כמה קילומטרים עד
לעיר הסמוכה , כדי לבזוז את עשיריה .
לעמרם , שהיה אז קטן וצנום , היו שני תפקידים עיקריים בפשיטות
אלה :
לטפס על עץ גבוה ולהשגיח שאף אחד אינו מתקרב , ולהשתחל
לבתים דרך פיר הארובה .
לפקודת אחיו הגדול שלף עמרם הקטן את ציפורניו ותוך דקות
נבלע בצמרת , כחתול הנס מפני שיני הכלב .
לא פעם שכחו האחים
את הזאטוט למעלה , מרוב שהיו מדוכדכים לקראת ההליכה הארוכה
המצפה להם כעת , תוך נשיאת מטען כבד .
האח הקטן נאלץ אפוא
לרדת מהעץ ולעשות את כל הדרך לבדו .
כאשר חדר דרך פיר הארובה , היה אחיו קושר את שתי רגליו בחבל
עבה , וזה היה משתחל פנימה בזריזות .
עמרם לקח מהבית חפץ או
שניים , ככל שיכול לשאת , הועלה באותה הדרך , מסר את החפצים
והורד חזרה , וכך שוב ושוב , לא פעם עשרות רבות של פעמים , עד
שהבית התרוקן כמעט כליל .
כמה שנים אחר כך נהרגו שלושה מאחיו בקטטת רחוב .
עמרם דרש
נקמה , אך אביו הקשיש החליט לעזוב את מרוקו ולהשתקע בישראל .
אבל בכך לא תמו הצרות .
גם בארץ היתה המשפחה חסרת כול ,
ועמרם נאלץ לא פעם לסטות מדרך הישר .
לא אחת " זכה " למעצרים
ולמאסרים ממושכים בשל פריצות , תקיפות , מעשי שוד או מעשים
אחרים .
עמרם היה איש מהיר חימה ונטה להתקפי זעם .
הוא תיעב שלושה
דברים :
הומואים , ערבים וסמים .
כשהתחשק לאלקיים להחדיר לנחיריו
אבקה לבנה , הוא נאלץ לעשות זאת בתא אחר .
עמרם אמור לשהות בתא שלנו עוד שנים רבות , לאחר שירה בראשו
של אחד הפושעים הגדולים בארץ במהלך ויכוח על מיקום בית-קזינו
באזור הצפון .
אפשר בהחלט לומר כי שלושת חבריי לתא –  אלקיים , עמרם ואברם –

היו העוגן שלי במבנה הקודר שחיי הובילו אותי אליו .
הכלא שבו נאסרתי נחשב לישן ביותר בארץ .
נחום , הסוהר הוותיק ,
אמר כי בכל רגע נתון יש בו כמעט אלף אסירים וכארבע מאות אנשי
צוות .
האסירים מחולקים לאגפים , לפי צורכיהם היחודיים ולפי אורח
חייהם :
דתיים , ביטחוניים , נקיים מסמים , משתלבים , טעוני הגנה ,
משתקמים , שוהים בלתי חוקיים , חולים כרוניים ועוד מגזרים רבים .
אני , כאמור , שובצתי באגף המשתלבים .
" משתלב " הוא אסיר שעבר
את תהליך המיון ונחשב לרגוע ולממושמע .
הביקורים באגף זה היו
בתדירות גבוהה יחסית , והתעסוקה והפעילויות השונות היו בהיקף
נרחב יותר מאשר באגפים האחרים .
ה"משתלבים " היו אסירים מכל סוג
וממגזרים רבים :
דתיים , ערבים ועוד ועוד .
אבל יש להדגיש , לא הכול
כאן קל ונינוח .
זו לא קייטנה ולא בית-הבראה .
גם באגף המשתלבים
קורים דברים נוראים בין אסירים , וגם בין אסירים לסוהרים –  מכות ,
דקירות , סמים ואפילו מקרי רצח .
האגף בנוי מבטון קשיח וכל חלון חסום בסורגי פלדה .
יש תאים , חצר
טיולים מרושתת שבצידיה ניצבים מגדלי שמירה אימתניים , מקלחות
וחדרי שירותים המשותפים לכל הכלואים .
לכאורה הכול רואה " האח
הגדול " היושב בחדר הבקרה בעזרת מערכת מצלמות וחיישנים וצופה
לכל פינה , אך יש דברים שבהם אפילו הוא אינו מבחין , ואולי אינו
מעוניין להבחין .
חדר האוכל הוא המקום היחיד שבו התאספו –  שלוש פעמים ביום ,
בעת ובעונה אחת –  מרבית אסירי הכלא .
לכן בזמן הארוחות הוקף
האולם בעשרות סוהרים שלא הסיטו את מבטיהם מאיתנו .
טיפוסים שונים ומשונים זללו כמו חזירי בר מורעבים .
אסירים מכל
הסוגים ומכל המינים ישבו ישבו להם בקבוצות והסתודדו , רק אלוהים והם
יודעים על מה .
אני ושלושת חבריי לתא ישבנו תמיד בשולחן שתיים .
באותו
שולחן ישבו גם שלושה אסירים נוספים , שהיו מקורבים לעמרם :
חיים , בן למשפחת פשע ידועה , ישב תמיד לצידו של עמרם
ושוחח עימו בשקט .
הוא היה גבר גבוה כבן ארבעים , קירח ושחום ,
" חייל " בארגון פשע .
חיים נתפס על ידי המשטרה לאחר שירה צרור
מ'קלצ'ניקוב' לעבר שיירת מכוניות שהיתה שייכת למשפחת פשע
יריבה .
הוא אמנם פגע במכונית , אך לא מילא את " שליחותו " :
איש
מהנוסעים לא נהרג .
הוא נמלט מהמקום באופנוע כשעל גבו תלוי
הרובה .
אופנוע משטרתי דלק אחריו , וכעבור דקות אחדות חסמו
ניידות משטרה את הכביש שבו נסע והובילו אותו לבית-המעצר .
אסיר נוסף היה גדי , האשכנזי הכי מטורף שהכרתי מעודי .
הוא ובני
משפחתו שלטו אף הם בעסקי הפשע .
לגדי היו פני ילד ושיער קצוץ
בהיר .
קומתו היתה נמוכה ומבנה גופו רזה , אך לא סתם הוטל עליו ,
האח השלישי במשפחתו , תפקיד גביית דמי החסות .
בעלי עסקים רבים
בארץ הכירו את האשכנזי המטורף והאלים הזה , שלא היסס להכות את
יריביו ולגרום להם חבלות קשות .
המשטרה שערכה מעקב ממושך
אחריו , לכדה אותו בעת גביית דמי חסות בחנות בסיוע שני " חיילים " .
הוא נשפט ונידון לשש שנות מאסר .
דמות בולטת נוספת באגף ובשולחן האוכל שלנו היה גיורא , שתיאר
את עצמו כ"איש עסקים " .
זה היה נכון , אבל לצד עסקים חוקיים , כמו
פחחיה ומצבעה , היו לו גם בתי-קזינו , מכוני ליווי ועוד כמה נכסים
אסורים על פי חוק .
רבים מ"חייליו " סרו למרותו גם כשהיה מאחורי
סורג ובריח .
תמורת תשלום נאות , כמובן .
גיורא היה המנהיג הבלתי מעורער של האגף , וכל אסיר חדש היה
מוכרח להיכנס לתאו לריאיון .
כבר ביומו הראשון כאן , מייד לאחר
שלחצתי את ידו של אברם האתיופי , קרא לי אחד האסירים וביקש
שאגש לתא של גיורא .
נכנסתי ומולי ישבו גדי , חיים , עמרם וכמובן גיורא .
הרגשתי שאני
עומד למשפט חדש , בדיוק לאחר שמשפטי הקודם הסתיים .
לא ידעתי מי הם האנשים העומדים מולי ,
אבל משהו בתוכי לחש לי לשמור על
הפה הגדול שלי .
מייד התברר שהאנשים האלה ערכו תחקיר מעמיק עלי ועל עברי .
" הסיפור שלך עצוב , " אמר חיים , גם אני ביטלתי פעם חתונה , כי
הבת-זונה התחילה להתפנק עלי ... "
גיורא ועמרם צחקו בקולי קולות .
ניחשתי שלי אסור להצטרף לצחוקם , וגם לא לתהות למה זה מצחיק ,
ונשכתי את שפתיי .
" שב כאן ! "
פקד גיורא בשקט והצביע על המיטה שעליה ישב .
עשיתי כדבריו , והוא הגיש לי סיגריה אמריקאית משובחת ויקרה
שהיה בלתי אפשרי לסרב לה .

האסירים נחלקו לקבוצות , והדבר השתקף בסדר ישיבתם בחדר האוכל .
סביב שולחן אחד נאספה " המאפיה הרוסית " , שכללה אסירים מכל
רחבי ברית-המועצות לשעבר .
הילכו אז שמועות שה"רוסים " מנסים
לכבוש אט אט את כל עסקיהם של הישראלים הוותיקים ומנצלים כל
מלחמת כנופיות לשם כך .
גם לרוסים שבכלא היו קשרי חוץ .
הם היו מודעים היטב לכוחם
של גיורא , של חיים ושל עמרם , אך תמיד נדמה היה שהם מסתודדים
ומתכננים משהו , אולי " הפיכת חצר " בין כותלי הכלא .
עוד חבורה חזקה ומסוכנת היתה של הערבים .
ולא , אין מדובר
באסירים בטחוניים , שכן הללו ישבו באגף משלהם , אלא בערבים
ישראלים שביצעו פשעים פליליים .
למנהיגם קראו איברהים והוא
ואחיו שלטו בעסקי הסמים במרכז הארץ .
איברהים היה שמן מאד , על צווארו הכפול ענד שרשרת " מסבחה "
שנדמה היה כי לעולם אינו מסירה .
את פניו כיסה זקן אפור , ועיניו
השחורות הגדולות בלטו מחוריהן , עד שלעיתים חששתי שהן יישפכו
החוצה .
הוא התהלך תמיד בלוויית שומרי ראש , כשעיניו בוחנות
בחשדנות כל אסיר ואסיר .
גם אני , כמובן , זכיתי לסריקת רנטגן מעיניו החודרות .
כאשר
התרחצתי , נכנסו לפתע למקלחות איברהים ואנשיו .
לא ידעתי שהוא
מתרחץ תמיד לבדו , היה זה חוק בלתי כתוב באגף , שאיש לא טרח
לספר לי עליו .
" מן האדה ?
( מי זה ? ) " שאל איברהים את שני שומרי ראשו בעודו
ממתין שאגמור להתנגב והוא יוכל להתקחלח כדרכו לבד במקום .
אחד מאנשיו לחש באוזנו משהו .
מאוחר יותר הבנתי שהוא אמר
שיש לי קשר לעמרם .
איברהים קימט את מצחו בכעס , ואני נסתי משם
במהירות הבזק .

שגרת היום בכלא היתה אחידה ומשעממת .
התעוררנו בחמש וחצי
בבוקר .
בעוד פנינו אפופות שינה , היו הסוהרים עוברים מתא לתא
וסופרים אותנו כדי לוודא שאיש לא נמלט בחסות חשכת הלילה .
לאחר ארוחת הבוקר היו אסירי האגף פונים ללימודים ולעבודה ,
ואלה שלא חשו בטוב היו ניגשים למרפאת הכלא .
מקום העבודה הגדול ביותר היה המתפרה .
היה מצחיק לראות
את גדי הבריון יושב מאחורי מכונת תפירה חשמלית ותופר אפודים
זוהרים לשוטרים שנואי נפשו .
היו אסירים שעבדו במטבח ובחדר האוכל , שם זמנם הזדחל בין
קילוף תפוחי-אדמה לבין ערבוב סיר מרק .
חלקם היו מגישים לנו את
המנות העיקריות , ואחרים פינו את חדר האוכל והדיחו את הכלים
לאחר הארוחה .
בנגריה ייצרו האסירים מדפים , ארונות ומוצרי עץ אחרים , ואיבזרו
את תאיהם ברהיטים .
בנגריית הכלא גם תוקנו רהיטים שהתקלקלו או
שנשברו .
אני שובצתי במסגריה , שבה שרפתי את זמני בתיקון כיסאות ברזל
ושולחנות מתכת באמצעות ריתוך .
לא פעם ריתכתי את קורת השער
שבמגרש הכדורגל וגם את הסולם שבו עלו הסוהרים לעמדות התצפית .
לאחר ארוחת הצהריים , השתתפנו בפעילויות של חינוך ותרבות
ובחוגים שונים :
עזרה ראשונה , פוליטיקה , דת , אסטרולוגיה ועוד .
אף
אסיר לא גילה כישרון מיוחד בתחום כלשהו , ואולי איש לא ראה סיבה
להתאמץ .
את מרבית זמני העברתי בקריאת ספרים .
אהבתי לשכב על מעקה
הבטון שבחצר הטיולים , לראשי כרית ענקית ששימשה אותי אך ורק
לתחביב המיוחד הזה .
בספריית הכלא היו ספרים רבים בנושאים
שונים .
לעיתים בלעתי ספר בן שלוש מאות עמודים תוך יום-יומיים .
כמעט בכל יום היה מגיע אלקיים , עומד ליד הגדר ואומר בקולו
העבה , " בוא להתעמל , יא פרופסור . "
וכדי להבהיר את חשיבות העניין ,
השליך עלי את המגבת שלו .
אכן , חדוות הקריאה לא מנעה ממני להתאמן כל יום במלוא המרץ .
במכשירי הכושר בכלא לא היה מתבייש אף מכון יוקרתי בעיר
גדולה .
רק הסוהרים שעמדו לאורך הקירות כחומה בצורה הזכירו לנו
היכן אנו נמצאים .
טיפוסים כמו חיים , עמרם וגיורא לא השתתפו מעולם בשום פעילות .
כשרוב האסירים עבדו בפרך בכל פינות הכלא , הם היו מנמנמים
במיטותיהם או מסתודדים בחצר הטיולים –  בדרך כלל כדי לנהל את
עסקיהם בחוץ ואת תעשיית ההברחות לכלא ומחוצה לו .
כל ערב , לאחר תום כל הפעילויות , שכבתי על מיטתי וקברתי את
פניי עמוק בכרית .
עצמתי את עיניי וחשבתי על ענבל .
איפה היא
עכשיו ?
מה היא לובשת ?
בכל מקום ובכל בגד שתיארתי אותה , היא
היתה האישה היפה , הטובה והחכמה בעולם .
כך זכרתי שאני לא נעול
כאן לשווא , אני פה כי נחלצתי לסייע לאהובת ליבי .

בשבעה-עשר במרס , יום-הולדתה של ענבל , הונחו על סף ביתה
זר פרחים גדול ומעטפה שבתוכה תלושי קנייה בסך חמשת אלפים
שקלים .
כשהייתי בן חורין , מעולם לא קניתי לענבל מתנה כה יקרה .

' ' שבע בבוקר ; את בטח חושבת לך –  מה כבר כל-כך מיוחד בזה ?
שבע בבוקר !
ופה בדיוק הטעות שלך , גברת גיטליס , כי השבע בבוקר שלהם זה לא השבע בבוקר שלנו .
אצלהם בשעה הזאת בכלל חצי-חושך , והרבה פעמים גם מטפטף גשם .
מי המשוגע שירצה לצאת מהמיטה ?
אבל אני בכל זאת קם לי , בשקט-בשקט , לא מעיר את ציפי , שם איזה סוודר ויוצא למרפסת .
מה להגיד לך , גברת גיטליס ?
הנשימה נעצרת !
את מכירה אותי ברוך השם לא מהיום –  אני לא מאלה שמתלהבים בקלות :
אז אם אני כבר אומר שהנשימה נעצרת …  נ-ע-צרת !
פה –  את , ומולך –  כל אוסטריה .
פשוט ככה .
היערות , ההרים , השלג .
חוץ ממך אין שום נפש חיה , אולי איזה שתיים-שלוש פרות …  אבל חוץ מזה –  כלום .
והריח הזה של הירוק , והפרחים –  איזה פרחים !
ובתים קטנים כאלה , ומרחוק אַת שומעת פעמונים …  מאתיים ? ' '
' ' שיהיה שלוש מאות , אבל דק.''
' ' אנשים אומרים :
יוסף צינְמן מיליונר , יוסף צינְמן יכול להרשות לעצמו .
בואי נגיד שתודה לאל לא חסר לי .
אז בשביל זה אני צריך לנסוע ללונדון ?
בשביל זה לשבת בכוח בהילטון ?
מצטער מאוד :
אותי לא מעניין כל ההַיי-צֶעצַייטֶע הזה .
הנה גם דבורה פה , את יכולה לשאול אותה.''
' ' אצלנו במשפחה באמת אין סנובים , ' ' אמרה דבורה זלצמן .
' ' אני , תנו לי כיסא-נוח בפנסיון קטן , ואני בעננים .
מי שמבין בזֵייפֶלד יודע על מה אני מדבר .
לנו , לדוגמה , יש שם כבר כמה שנים פנסיון קבוע שאנחנו נוסעים , עשר דקות על השעון מהצֶנטרוּם .
מקום מאוד אינטימי :
מק-סי-מום , אני אומר , יש להם שמונה חדרים , לא יותר .
הבעלבתים ממש התאהבו בנו .
טיפוסים מאוד סימפטיים , גם הוא וגם היא .
את צריכה לראות באיזה חיוכים מקבלים אותנו .
עוד לא קרה שהגענו ולא חיכו לנו בחדר שוקולדים על חשבונם .
אין מה להגיד :
יש יחס .
ואת יודעת מה הכי מצחיק ?
שאף פעם לא שילמנו יותר מארבעים-חמישים דולר ללילה !
עוד ? ' '
' ' לא , מספיק .
גם ככה זה יותר מדי בשבילי .
איך אלה ?
מהשבוע ? ' '
' ' שלשום הביאו לי , תראי כמה שהם ורודים .
רוצה ? ' '
' ' תן לראות …  אתה יודע מה ?
שיהיה .
תן ארבעה חצאים , אבל תרחץ ידיים קודם.''
' ' איפה היינו ?
שבע בבוקר .
נו , הבן-אדם צריך גם לאכול , לא ?
מה נותנים לארוחת בוקר , תשאלי .
אז בבקשה .
הבאלעבוסטע שלנו היא אחת כזאת שיודעת לפתוח לבן-אדם את התיאבון .
קחי לדוגמה את הביצים-קשות .
ביצים קשות –  מי לא מכיר ?
אז נתחיל מזה שבשביל היופי היא שמה אותן במין תרנגולת מקש , ועוד לא קרה פעם אחת שהביצה תהיה קרה –  תמיד היא עוד קצת חמה מהבישול .
והחלמון –  צבע כזה עוד לא ראית :
כתום חזק , לא כמו הביצים שלנו.''
' ' מה אתה אומר …''

' ' הלוואי , גברת גיטליס , שיום אחד יצא גם לך לאכול ביצה כזאת .
והגבינות , והלחמניות …  אני לדוגמה משוגע על ריבות תוצרת בית .
אז כל בוקר מחכות לי שתי צנצנות ליד הצלחת , לפעמים פטל , לפעמים מִשמיש , תלוי בעונה .
וכל דבר –  אַלזוֹ בִּיטֶה , אַלזוֹ בִּיטֶה .
מגישה לך את הקפה –  אַלזוֹ בִּיטֶה .
מוזגת חלב –  אַלזוֹ בִּיטֶה .
לא אתפלא אם גם כשהיא נותנת נוד היא אומרת אַלזוֹ בִּיטֶה.''
הוא הניח לשתי הנשים לצחקק .
' ' גמרנו לאכול –  הולכים קצת לטייל במדרחוב .
בחנויות מוכרים לך כל מיני שמונצעס , כמו נגיד פסלים של חיות מקריסטל .
זאת מומחיות של האוסטרים , דרך-אגב .
לא מעניין אותך ?
בבקשה .
יש לך קונדיטוריות שהעיניים יוצאות .
איך אפשר לתאר ?
אי אפשר .
השטרודלים , והטורטים , והעוגות-שזיפים הקטנות האלה שמפזרים עליהן קרישקלך …''  הוא נאנח וטפח בגעגועים על כרסו התפוחה שפּיטַם טבורה שלוח לפניה .
" מה לעשות , גם אני סוף-סוף בן-אדם .
אבל שלא תחשבו לכם שבזֵייפֶלד רק יושבים וטורפים כל היום .
יש גם פעילות , בהחלט .
אנחנו לדוגמה אוהבים לטייל .
לוקחים את האוטו ונוסעים .
שמעת פעם על הצוּג-שְפּיצֶה ? ' '
מרת גיטליס הודתה בפנים נכלמות שמעולם לא הגיע לאוזניה שמעו של אותו אתר , ועל כן פתח יוסף צינְמן וסיפר על ההר האדיר ועל הגזוזטרה הרחבה בפסגתו , שם יושבים התיירים במשקפי-שמש ומעילים , שותים בירה ומשתזפים בשלג .
' ' ותשאלי עכשיו מה עושים בערב ? ' '
' ' נו , מה ? ' '
' ' אוה .
אז תדעי לך שאני אחד שאוהב לעשות שמח .
ערב-ערב יוצאים לבלות , בלי יוצא מן הכלל .
בסופו של דבר , בשביל מה נוסעים לזֵייפֶלד אם לא בשביל לעשות קצת חיים ?
יש מקום אחד שאנחנו מאוד אוהבים , זה כמו מין מסעדה ומועדון-לילה ביחד :
בזמן האוכל נותנים תוכנית אמנותית , בדרך-כלל מוזיקה של שנות השישים .
עוד לפני שמגישים את הקינוח אנחנו כבר קמים לרקוד ומושכים אחרינו את כל האולם –  צעירים , מבוגרים , איטלקים , צרפתים …  לשמה לא באים סתם כל-מיני , רק חומר טוב –  עורכי-דין , רופאים , פרופסורים , הרבה פעמים זה אותם אנשים , באים כל שנה .
לפני שנתיים נסענו עם דני ודוֹלי שם-טוב מהניקוי-יבש ; אנחנו במקרה מיודדים אתם .
לילה אחד הזמנתי וודקה-תפוזים על חשבוני לכל השולחן –  אני בטיולים אוהב להיות לארג' .
דני שם-טוב שתה קצת מהר מדי והחליט שאיזה הולנדי מתחיל עם אשתו .
דני , אמרתי לו , אל תכניס לעצמך דברים לראש , פה זה זֵייפֶלד :
אני רוקד עם ההיא וההיא רוקדת עם ההוא ושום דבר לא קרה .
תיקח את זה בתור קומפלימנט שיש לך אישה שעושה חשק .
אבל הוא התנפח ונעשה אדום כמו תחת של קוף וקם בבת-אחת מהשולחן באמצע שההם רקדו פסדובלה.''
' ' ומה קרה ? ' ' נבהלה מרת גיטליס .
' ' כלום .
מקרוב הוא ראה שההולנדי גדול עליו בשלושה מספרים .
דולי שם-טוב לא ידעה אחר כך איפה לקבור את עצמה מהבושה .
זה הכול , גברת גיטליס ? ' '
' ' לא יודעת .
מה עוד אני לוקחת ? ' '
' ' מעדן דל יש לך מספיק ?
שזיפים מיובשים ?
הסוכריות גומי שלך …''

' ' תעשה טובה , יוֹסקֶה , ' ' התפרצה דבורה גיסתו , ' ' אני חייבת לחזור הביתה , רק תן לי שתי חלות פרג , אבל לא שרופות .
ותרשום לי גם את החלב דל .
אחר כך כבר אתקשר עם ההזמנה הגדולה.''
' ' את לא מפחידה אותי.''
' ' תגיד , הילדים באים אִתכם מחר ? "
' ' טוביה בטוח יבוא , הוא לא יפספס את הטשולנט שלך , ועוד בכזה מזג-אוויר , אבל מה עם שירלי אני לא יכול להגיד , ' ' נאנח יוסף צינְמן וקינח את ידיו במכנסיו .
' ' תלוי בקריזה שלה.''
' ' אני רצה , נדבר אחר כך .
שבת שלום , גברת גיטליס , סליחה שככה נכנסתי לך באמצע.''
' ' תוסיף קמח אוסם אחד , מה כבר יכול להיות , ' ' ניעורה זו משרעפיה .
וכך , שקית מתנדנדת בידה האחת , ושקית מתנדנדת בידה האחרת , חצתה דבורה זלצמן את רחוב יהודה המכבי ועלתה לדירתה , בבניין שממול ; כבר היה שמונה וחצי .
היא נכנסה אל המטבח , מתנשפת , הטיחה את מטענה בקול רעש על השיש , ואז פנתה אל בעלה , שרגא זלצמן , שישב בטרנינג ושתה קפה מבלי שתחלוף בראשו ולוּ מחשבה פעוטה אחת , ואמרה לו :
שרגא –  באלה המילים ממש אמרה לו –  נמאס לי .
גם אני רוצה לנסוע פעם אחת לזֵייפֶלד הזה שכולם נוסעים .
ב
משפחות-משפחות נברא העולם , ולכל משפחה גרעין משלה –  אידאה , תשוקה או כישרון –  שסביבו חגים כל בני המשפחה , איש-איש על פי דרכו , ולעולם לא יתעייפו מלדון ולדוש בו .
שמענו למשל על משפחות ספרותיות :
הסב בשעתו היה מו"ס , נכדה אחת עורכת כתבי-יד ומתהוללת עם משוררים ואילו השנייה , ששמה הולך לפניה בחוגי התרגום , עיניה מצטעפות בכל פעם שהיא מזכירה את שמו של ' ' פיודור מיכאילוביץ' דוסטוייבסקי'' .
מוכרות לנו גם המשפחות המוזיקליות :
בכל התכנסות יישלפו מיד האקורדיון והדרבוקה , ראש המשפחה יפצח בשיר-רועים , הסבתא מפליאה בקדנצה ששמורה לה לפי המסורת , וכל השאר מצטרפים בפזמון .
יש משפחות ספורטיביות , ובל נשכח את המשפחות ההיסטוריות , שלעולם לא תיעפנה מלספר בגדולת הדורות הקודמים .
כנגדן נמצא גם משפחות הדוגלות בעקרון החשדנות :
בארוחת ליל שבת יספרו במיני תככים שנרקמו נגדם , וינסו לרדת לחקרן של המזימות הנחבאות מאחורי חיוכם של שכנים , של פקידי הרשות ופוליטיקאים ; אפילו זה בזה הם חושדים בלי הרף –  בבניהם יראו גזלנים , באחיהם נשלנים , וסופם שאף בעצמם לא יבטחו עוד .
ואילו הצינְמָנים וקרוביהם הזַלצמָנים התרכזו בבני המעיים ופעילותם .
אצלם התעניינו לדעת מה הופרש מגופו של אדם , ובאיזה צירוף-נסיבות , והאם היה האירוע כרוך בסבל , או שמא בהנאה דווקא .
תמיד הקשיבו במאור-פנים לזולתם ועודדו אותו לדווח על כל המתרחש בקרביו .
עצות טובות היו להם למכביר :
בוששו מעיך –  נסה ועשה , רגזו והקדימו –  קח זה-וזה .
באמתחתם נשאו שלל מעשיות מסמרות-שער על מיני מקרים שאירעו להם בעבר .
כשיצאו מביקור בבית-הכיסא נהגו להפטיר קומפרטיב או סופרלטיב , ואם התרחשה איזו אפיזודה מיוחדת במינה לא היססו להרים טלפון לשארי בשרם .
שום מרקם לא היה זר להם :
קיבה וולקאנית נחשבה בעיניהם כסימן לאון אצל הזכר וכביטוי לשמחת חיים אצל הנקבה .
הנפיחות היו חביבות עליהם כל-כך עד שהמציאו לכבודן עגה מיוחדת .
כל מושג שטבעוּ ייצג התגלמות אחרת של התופעה –  למן הפעוטה , זו שרישומה מתפוגג בחטף , ועד לנפיחה הנפולאונית המותירה רושם עז בציבור .
ואם התמזל מזלם ואירע שמישהו השמיע קול ציוץ בפרהסיה –  היו באים לכדי דמעות מרוב צחוק .
יקל על הקוראים לשער , אם כן , כי סעודות שהוגש בהן חמין היו אפותאוזה של ממש בחיי המשפחה .
בתחילת שנת 1989 פקדה קרה את הארץ .
הסערה הצליפה שבוע שלם בלי רחמים .
אורנים קרסו , נחלים עלו על גדותיהם ; בצפת קפאו המים בצינורות , בירושלים הסיקו את הדוודים יומם וליל , ובתל-אביב התקלקלו הרמזורים שוב ושוב ושיבשו את התנועה .
שבוע שלם התהלכו אזרחי העיר בגרביים ספוגים ורדפו חסרי-אונים אחר שלדי מטריות שחטפה הרוח מידיהם .
ואז , בשבת בצהריים , שככה הסופה .
המים שהציפו את הכבישים חלחלו סוף-סוף אל הביוב .
המדרכות נצצו .
מכל הגינות והחצרות עלה ריח טוב של אדמה רטובה .
שלוות הרחובות כמעט שלא הופרה –  פה ושם איזה כלב נובח או מכונית חולפת שגלגליה הלחים מעלים רחש דק .
החלונות נסתרו מאחורי התריסים המוגפים .
חדרי המדרגות ההבילו מתבשילים , ומי שהטה אוזן יכול לשמוע את קול קרקושם העליז של סכינים ומזלגות עולה מן הבתים .
ובצפון תל-אביב , ברחוב יהודה המכבי , קצת לפני השעה שתיים , התכנסו בני המשפחה אצל דבורה זלצמן לטשולנט .
' ' מי בכלל רצה להוציא את האף מהמיטה , ' ' רטנה הדודה מאשה ליפשיץ , ישישה זערורית ונשואת-פנים שריח מתקתק אופף אותה , ושפשפה את סוליות נעליה במרבד הקש .
' ' מצדי יכולתם לחסוך לכם את כל הצרמוניה.''
' ' שוּלֶם ! ' ' נכנס החנווני יוסף צינמן , כרסו הולכת לפניו , ' ' איזה ריח , דבורצֶ'ה , כל הכבוד –  מריחים עד קפה אלכסנדר .
הולך להיות לנו ש-מ-ח ! ' '
' ' לך אולי יהיה שמח , ' ' הפנתה אליו הזקנה את ראשה , ' ' אבל על אשתך אני מרחמת , איזה קונצרט שמחכה לה אחר כך.''
' ' שרגא , קח תתלה את המעיל של צ'וֹצָ'ה מאשה , ' ' הורתה בעלת הבית לבעלה ונשקה לדודה על לחייה –  לחיים רכות ומפודרות , שתי חלקות בתולות בשדה חרוש קמטים .
' ' איפה ציפי ?
היא לא באה אתכם ? ' '
במקום תשובה נשמעה השריקה המשפחתית ובישרה :
האופנאית ציפי צינמן עולה במדרגות .
ראשית צץ ראשה המפואר , ובעקבותיו כתפיה וגופה , עטופים במעיל אדום שבטנתו מקורזלת .
בידיה נשאה צנצנת עצומה ובה מלפפונים כבושים תוצרת בית .
' ' שבת שלום לכולם ! ' ' הכריזה .
' ' אני מתה מרעב , עוד לא הכנסתי היום כלום לפה.''
' ' איפה הילדים ? ' ' תהתה אחותה והציצה אל חדר המדרגות .
' ' טוביה מחנה את האוטו , ' ' אמרה ציפי צינמן , ' ' שירלי –  מי יודע , אתמול הלכה לישון אצל חברה ומאז לא שמענו ממנה.''
אף שאין דמיון של ממש בין האחיות , לא הייתם מטילים ספק אף לרגע בקרבת הדם ביניהן .
אפשר להתעכב , כמובן , על קומתן הזהה –  שתיהן גבוהות למדי –  או להזכיר את הגזרה העגלגלה של שתיהן ואת השדיים המשפחתיים הדשנים .
ואולם , הדמיון ביניהן לא נבע מכל אלה דווקא , כי אם ממכלול של פרטים –  תנועות , הבעות , הטעמות והכרעות קטנות שמקופלים בתוכן חיים שלמים .
ארבעת העשורים שחיו זו לצד זו התגבשו והזדקקו למראה משפחתי מובהק שאין לטעות בו :
כיווץ קטן של השפתיים המתלווה לסיומם של משפטי-שאלה , גירוד בקצה האף בעת מבוכה , החיבה לטוניקות רחבות שמתארכות כמעט עד לברכיים , וכמובן –  משקפי הפלסטיק העצומים שהרכיבו שתיהן .
מאז ומתמיד נחשבה דבורה זלצמן ליפה בין השתיים , וגם עכשיו , בגיל ארבעים ושמונה , עדיין עוררה התפעלות .
את שערה המסופר קצר בסגנון הנסיכה דיאנה צבעה בגוונים רכים שהשתלבו יפה עם עורה העדין ועם עיניה הירוקות , עם אפה הקטן , עם חיוכה המהוסס , השובה את הלב .
ובכל זאת אחותה האפילה עליה :
אשתו של החנווני העשיר נטתה חיבה למחשופים ראוותניים , לחצאיות מסתחררות ולתיקי עור מאובזמים בטבעות מתכת ענקיות .
שערה בצבע הדבש התפרץ כרעמת אריה , אך מבט דקדקני יותר היה מגלה שקודקודה מרוט קצת , בשל מנהגה לסלסל להחליק לצבוע ולשטוף את שערה חדשים לבקרים .
היא שפעה מחוות תאטרליות , וכל אימת שנופפה בידיה –  מה שקרה לעתים קרובות –  היו גם כל צמידיה מצטלצלים ; ברחוב יהודה המכבי יצא לה שם של בוהמיינית .
' ' מה חדש אצלכם , שרגא ? ' ' שאלה ציפי בעיניים כחולות זוהרות ובחיוך מלא שיניים , והפקידה את המעיל האדום בידי גיסה .
' ' אחותך מוציאה את החשק לחיות , אבל חוץ מזה סוחבים , ' ' גיחך שרגא זלצמן , גבר כחוש , לא גבוה , ששערו המדובלל אדמוני שלא כדרך הטבע , ' ' מה אתם אומרים על הגשם ? ' '
' ' שרגא , תזוז , אתה סותם לי פה את כל המעבר !
יוסקה , צ'וצ'ה מאשה , תעשו טובה ולכו שבו כולכם ליד השולחן.''
' ' לעזור לך עם הסיר ? ' '
' ' לא צריך , אני מסתדרת לבד עם ציפי .
שבו , שבו.''
כל החבורה נכנסה אל חדר האורחים .
איש-איש תפס את מקומו הקבוע .
שני הגיסים התיישבו בראש השולחן מכאן ומכאן ואילו לאחיות נשמרו המקומות הקרובים למטבח .
כשעמדו כבר לחלק את החמין לצלחות דפק על הדלת , באיחור של עשרים דקות כהרגלו , אחיהן הבכור , הלוא הוא סוחר העתיקות בדימוס אבריימלה שלוסמן , שהביא למארחת , שוב כהרגלו , מנחה קטנה –  מִסכֶּרת חרסינה מתוצרת רוזנטל .
* * *

דירתם של הזלצמנים חצויה בקיר ארוך שמפריד בין אגפיה הכלליים לבין שלושת חדרי השינה .
הטרקלין צר ואילו הרהיטים רחבי מידות .
הספה והכורסאות , שנקנו פעם בפרץ-חמדנות באחת החנויות היקרות בעיר , כבר התרפטו ; הניקל שמצפה את רגלי השולחן מתקלף פה ושם .
באחת הפינות –  טלוויזיה .
בפינה אחרת –  ארון-משכית מעץ אגוז .
אף על פי שכבר הגיע הזמן ' ' לרענן את הסלון'' , כפי שהעירה לא פעם ציפי צינְמן , הצליחה בעלת הבית להשרות חן על החדר בעזרת כל מיני זוטות –  וילון תחרה , עציצים , אגרטלים , צלחת הולנדית גדולה תלויה על הקיר וכיוצא באלה .
הכול גדוש , הכול עולה על גדותיו , בכול טבוע סימנו של הרצון הנואש לגדול ולהתפשט מעבר לאפשרי .
בזמנו היה חדר האורחים קטן יותר ונפתח אל המרפסת , אך זו סופחה אליו לפני כחמש עשרה שנים .
הזֵכר היחיד לאותה מרפסת הוא חלון משובץ זכוכית מחוספסת , בקצה הצפוני של הטרקלין .
שולחן האוכל הענקי , המבהיק תמיד משמן רהיטים , שרוי כמעט תמיד באפלולית בקצה הנגדי .
כשמתיישבים לסעודה , ובייחוד בשבת מעוננת שכזו , יש להעלות אור .
' ' אתמול היה לי יום –  מה אגיד לכם , בית-משוגעים , ' ' נאנח יוסף צינמן בעודו ממליח במרץ את צלחתו הגדושה .
' ' פרץ עשה אולי חמישה עשר משלוחים , נעבעך –  שלושה לבבלי , אחד לכיכר המדינה , וזה חוץ מהקבועים .
רבקה האמריקאית עשתה את ההזמנה החודשית שלה ; סתם קאקרית , אני אומר לכם .
כמה פעמים ביקשתי ממנה –  רבקה , לא ביום שישי .
הרי שנינו יודעים שזה לא דחוף לך , אז מה אכפת לך שאשלח את פרץ ביום רביעי , בשקט , בלי לחץ .
אבל היא הרי אוהבת לעשות דווקא .
אצלהם שלוש קומות קשות , בלי מעלית , ולשתות הם שותים בלי עין הרע .
רק הארגזים של הטמפו זה ארבע פעמים לעלות ולרדת .
איך הלך אצלכם ? ' '
' ' היה גם-כן לא רע , ' ' מלמל שרגא זלצמן .
' ' ליוסף לא צריך לספר מַייסֵס , ' ' נזפה בו דבורה וערבבה את סלט הכרוב .
' ' בקושי נכנס כלב .
רוצה קצת , אבריימלה ? ' '
' ' גיטליס לא נכנסה בסוף ?
היא אמרה שאחרי הירקות היא תעבור אצלכם.''
' ' נכנסה .
גם-כן גליק גדול , ' ' ענתה דבורה , ' ' עשתה טובה וקנתה איזה ספריי לשערות תוצרת הארץ .
לא מזה עושים כסף בְּפרפומריה.''
' ' אף פעם לא אהבתי אותה , ' ' נשף אבריימלה שלוסמן על מזלגו , ' ' קמצנית .
עוד בזמנים של אמא היא היתה עושה את המוות על כל גרוש.''
' ' אישה בלתי נסבלת , ' ' פסק החנווני צינמן , ' ' שייסתם לה התחת.''
' ' ראיתי אותה לפני שבוע אצל דוקטור עציוני , ' ' הודיעה ציפי צינמן .
' ' תדעו לכם שהיא אישה מאוד לא בריאה .
ראיתם כמה היא צהובה בזמן האחרון ? ' '
' ' שלא תשכחו לקחת אותי אִתכם לשבעה , ' ' התרתה דודה מאשה באחייניה , זקפה את קשתות גבותיה המצוירות ( שלדעתה " מדגישות את העיניים " , אך למעשה משוות לה הבעה קבועה של ספקנות ) , קירבה אל פיה עצם חלולה , עטורת שומן , ושאבה בקול גדול את הגריסים שמצאו להן מקלט בתוכה .
עיניה הגדולות הפיקחיות , עם העפעפיים העליונים התפוחים ושני שקיקי העור החיוורים התלויים להן מתחת , שילחו בסובבים מבט נוקב .
כשלעסה , נעו שפתיה הרחבות כבעלות רצון משל עצמן .
שורש החוטם המרשים הרטיט מחמת הריכוז .
אם תצרפו לכל אלה גם פלומה של שער קצר , צבוע חום , יתגלה לעיניכם דיוקנו של גוזל ישיש .
מגרעת אחת היתה לה למרת ליפשיץ ( ואתה לא הצליחה לשׂרות , אף על פי שבוֹשה בעטייה ) –  גרגרנות מופלגת , מלוּוה בשאיפתו העצלה של הרווק לסעוד על שולחנם של אחרים .
אף שהיתה משוכנעת שעולה בידה להסתיר זאת , לא נעלם הדבר מעיני קרוביה , אך כיוון שנהגו זהירות בכבודה , כראוי לשריד משפחתי אחרון ומפואר שעתיד להותיר אחריו ירושה נאה , נהגו להזמין אותה לכל התכנסות משפחתית .
' ' הנה עוד קונָה הולכת לנו פַייפֶן , ' ' קוננה דבורה , ' ' אפשר להשתגע .
הוותיקות נגמרות , הצעירות לא נכנסות , ואם כבר נכנסות –  לוקחות סחורה תוצרת קלקיליה בחמישה שקלים .
בקושי נשאר מי שיודע להעריך עבודת יד .
כרמלה נקאש –  זאת קליינטית רצינית , מסכנה ; כמה שהיא מוציאה בחודש על העור המחורבן שלה …  אם לא היא ועוד ארבע-חמש כמוה , כבר מזמן היינו מחזירים את המפתחות לַבּעלבית.''
' ' איפה בּינָה ?
למה היא לא יושבת אתנו ? ' ' הרים סוף-סוף טוביה השמן את עיניו מצלחת הטשולנט ומחה את שפתיו הבשרניות .
' ' היא לא מרגישה טוב , שוב פעם אכלה משהו.''
' ' לפחות שתגיד שלום .
אני הולך לקרוא לה.''
' ' תעזוב אותה בשקט , מסכנה , עד שהיא נרדמה …''  אמרה דבורה זלצמן .
' ' שרגא , חתיכת חרייאת , בשקט-בשקט השתלטת לך על כל הצלחת עם הקישקע , מה ? ' ' קנטר צינמן את גיסו בחיבה , ' ' תן הנה ! ' '
' ' בשביל מה לך , יוסף ? ' ' שרבבה דודה מאשה את שפתה התחתונה , ' ' תאמין לי שאתה לא צריך את זה.''
' ' שכל אחד יסתכל בצלחת שלו , ' ' המליץ מושא דאגתה .
' ' אגיד לך מה הבעיה שלכם , דבורה :
אתם לא מחדשים שום דבר בעסק .
אגיד לך אפילו יותר מזה –  כבר שנים שלא חידשתם .
ש-נים .
מתי עשיתם רמונט פעם אחרונה ?
כשהחותנת עליה השלום עוד היתה בחיים.''
' ' ומאיפה יהיה לנו לרמונט ?
תסלח לי שאני אומרת , יוסף , אבל קל לתת עצות כשהקופה לא מפסיקה לדפוק .
לכם יש .
אתה יכול להרשות לעצמך להחליף מקררים כמה שרק תרצה .
מה אתם חושבים , שאני לא בנאדם ?
שאני לא מתה לשפץ ?
שתהיה סוף-סוף ויטרינה כמו שצריך , אולי שולחן חדש …  אני מתביישת לספר לכם באיזה מצב הרצפה אצלי בפרפומריה.''
' ' את ממש מצחיקה אותי , דְבוֹש .
היום זה לא כמו בימים של אמא , ' ' אמרה ציפי אחותה .
' ' היום לא חייבים לעשות הכול מעץ מלא .
כמה זה כבר יכול לעלות אם הולכים על פורניר ? ' '
' ' גם לפורניר אין לי .
את הכמה גרושים שאני בכל זאת שמה בצד אני מעדיפה לשלוח בסוף החודש לטוביה לאמריקה , שילמד כמו שצריך ויצליח בחיים קצת יותר מהאמא והאבא שלו.''
כל אותו זמן ישב לו בעלה , שרגא זלצמן , בראש השולחן , בשערו המדובלל הצבוע אדום , ושקד בנחת על התרביך שבצלחתו כאילו לא בו אמורים הדברים , כאילו לא בעסקי הביטוח שלו תלו החותנים בזמנם תקוות גדולות כל-כך .
אפילו הוא התקשה לזכור מתי לאחרונה ראו אצלו איזה זנב-פּרֶמיָה לרפואה , ואף שמעולם לא סגר את הסוכנות באופן רשמי , בילה את רוב ימיו בטל למחצה מאחורי הדלפק בפרפומריה שירשה אשתו מהוריה .
' ' את יודעת מה , ' ' אמרה ציפי , ' ' יש לי תצוגת-אופנה ביום שלישי בערב , ואין מי שיעזור לי .
אולי תבואי ?
תעזרי לי בקיפול ובהלבשה , ואני אשלם לך מאה עשרים שקל .
מה אכפת לך ?
יוס , תעזוב כבר את הסיר , בחיי .
מספיק לך !
אחר כך תגזגז לי כל הלילה.''
' ' עכשיו את נזכרת ? ' ' צהל יוסף צינמן , ' ' פרצוף עקום , תני ליהנות קצת מהחיים.''
' ' יש קינוח ? ' ' התעניין טוביה והושיט את צלחתו שיוסיפו גם לו קצת מהשעועית .
בנו בכורו של החנווני דומה לו כשתי טיפות מים .
אף שטרם מלאו לו עשרים ושלוש כבר התהדר בכרס שאינה נופלת הרבה מכרסו של אביו מולידו .
' ' תסתכל על עצמך , ' ' קוננה הדודה מאשה , ' ' בחור כזה יפה וכזה שמן.''
' ' אני לא יודעת , ' ' היססה דבורה , ' ' בטח תרצי שאבוא כבר אחר הצהריים …  איך אני יכולה להשאיר את שרגא לבד בפרפומריה ? ' '
' ' בעצמך אמרת שכלב לא נכנס , ' ' השיבה ציפי , ' ' אז מה זה כבר משנה ? ' '
' ' ואם תיכנס איזה קליינטית ?
בכל זאת צריך שתהיה אישה.''
' ' אתם מגעילים אותי , שניכם ! ' ' הכריזה הדודה מאשה .
' ' תוקעים ותוקעים , בייחוד אתה יוסף , עם האולקוס שלך … .
איזה דוגמה אתה נותן לילד !
תתבייש לך ! ' '
הזקנה קמה בחורי-אף , דחפה בהפגנתיות את כיסאה לאחור , התכופפה להרים את התיק הקטן שנח לצדה על הרצפה ופרשה לחדר האמבטיה .
עוד לפני שנבלעה מאחורי המחיצה שסגרה על פתח הפרוזדור כבר עלתה בת-צחוק מדושנת על פניו של יוסף צינמן והוא נשך את שפתיו , מתח את סנטרו ונתן מבט בטוביה , שהתאמץ לשווא לכלוא את הגיחוך .
הגיחוך הפך לצניפה , הצניפה –  לצחקוק , וכשכבר נדמה היה שהנה הם מצליחים להבליג –  פרצה נחירת גיל עזה מאפו של החנווני והפיקה מבנו געיות צחוק אדירות .
' ' מה קורה לכם , חברֶה ? ' ' העבירה ציפי צינמן את מבטה מבנה לבעלה .
' ' ולנו היא אוממממרת , ' ' צייץ טוביה השמן בפלצטו מרעיד וטפח על מצחו , ' ' לנו היא אומרת , שאנחנו מגעילללללים אותה ! ' '
' ' הדודה שלכם ! ' ' ייבב יוסף והתיז קצת רוק , ' ' הדודה מאשה שלכם ! ' '
' ' מה אתה ? ' ' חייכה ציפי חיוך מבולבל .
' ' שלחה ד"ש עם שיר ! ' ' אמר אחיה .
' ' הדליקה מבערים ! ' ' הסביר בנה .
' ' מצרצרת חופשי ! ' ' התפקע יוסף צינמן וכרסו העצומה מרעידה מצחוק , ' ' חו-פ - שי ! "
' ' כל הכבוד ! ' ' הצוויח שרגא מקצה השולחן , מכה על חזהו השקוע .
' ' פרררררר ! ' ' זרח יוסף צינמן .
' ' טרררררר ! ' ' החרה-החזיק טוביה השמן בעיניים דומעות .
' ' איזה חצוצרה ! ' '
הסתבר , שכאשר התכופפה הדודה מאשה להרים את תיקה התרחשה אחת מאותן תקלות בלתי רצוניות ששכיחותן , כדרך הטבע , עולה עם הגיל ; אם אמנם לא הבחינה הדודה במה שעוללה או שמא התעלמה במתכוון –  זאת לא נדע לעולם .
לרוע מזלה התלווה למעשה אוושוש קצרצר אך מובהק , שלא חמק מאוזניהם הכרויות של הצינמנים .
עד שחזרה לחדר כבר הספיקו אפוא האב ובנו להלחין פרלוד שלם על אותו משפט מוזיקלי ולזמר אותו בשני קולות , למרבה תענוגם של שאר הנוכחים , שחרחרו מצחוק , טלטלו את ראשיהם ונופפו בידיהם , ומשכו עוד ועוד אוויר לפרנס את ריאותיהם המשתנקות .
' ' מה אתם כל-כך שמחים ? ' ' שרבבה הישישה שפתיים והתיישבה .
' ' אבריימלה סיפר בדיחה , ' ' נחלצה ציפי לעזרה , ' ' סתם משהו אידיוטי , בחיי.''
' ' ממתי הוא נהיה כזה קומיקאי ? ' ' תהתה מרת ליפשיץ .
' ' הכול בסדר , דודה ? ' ' הצטהל שרגא מהקצה המרוחק של השולחן , מגהק ורוטט מעונג .
' ' טעים לך הטשולנט היום ?
יישר כוח , יישר כוח ! ' '
' ' פו , כמה שנעשה פה חם , ' ' נחנק טוביה השמן והקציף מרוב צחוק .
ודבורה זלצמן , שנכמרו רחמיה על דודתה , קמה ממקומה , ערמה את הצלחות , אספה את המזלגות והסכינים בקול קרקוש גדול וביררה מי מעוניין בלפתן עם שזיפים ומי בלי .
בהיותן במטבח , האחת מוזגת את הלפתן לקעריות והשנייה עורכת אותן על המגש , אמרה דבורה לאחותה שבכל זאת תוכל לעזור לה בתצוגת האופנה של יום שלישי .
מאה ועשרים שקל , חשבה לעצמה , למה לא .

בסוף חודש אפריל 1941 היא ראתה את המדבר מביס את עצמו .
האדמה היציבה ורְווּיַת הביטחון של מדבר סהרה לא עמדה עוד פעם בפני רוחותיו .
השלב שבו היו הרוחות ניגפות בדרך כלל וחדלות לפרוע באדמה , לא התרחש הפעם .
דומה היה על עיניה שהשלב הזה אבד .
על לבה דומה היה שהמדבר עצמו אבד .
הרוח קילפה בקדחתנות את האדמה משכבותיה העליונות ויצרה עוד ועוד מערבולות של חול שהלכו והתעבו .
האוויר הלך ונעכר .
השמש נחשפה והסתתרה חליפות .
לרגע ארוך אחד צל גדול גבר על הכול .
מאז יום הולדתה הרביעי היה המדבר לשמיכה חמה שכיסתה את הווייתה .
מאז אותו יום , היום שבו לקח אותה אביה אל המדבר בפעם הראשונה בחייה , השהייה בו חיממה אותה .
עכשיו , כשלא זיהתה עוד את המדבר , היא חשה חשופה כולה לכל רוחות העולם .
מבעד לעננת החול שהסתלסלה באוויר היא התבוננה ארוכות בחמשת הגמלים שחלפו מולה במרחק מטרים אחדים , מצַפָּה שהמדבר ישוב וישתקף בהתנהגותם .
אבל הליכתם הטבעית הנינוחה והעצלה היתה לרקיעות מהירות ועצבניות , עד שנראָה לה כאילו הם מבקשים להיפטר מדבשותיהם .
היא הסיטה את פניה לעבר הרקיע , מבקשת להיאחז במראה הכנפיים המוכרות של הנשרים ולעוף באמצעותו מעל התמונה הזרה שנגלתה לנגד עיניה —  לשווא .
מבעד לפתיתי החול ראתה ציפורים חובטות בבהלה באוויר —  עופות דורסים המנערים מעליהם את המוניטין שיצאו להם כמלכי השמים .
היא רצתה לחזור הביתה .
רוחותיו החזקות של המדבר סחפו מעליה לא רק את הכיסוי של הווייתה , אלא גם את הזיכרון הבהיר של ביתה .
היא רצתה שהבית ישוב ויהיה שלה .
היא עלתה על המשאית שהביאה אותה למדבר והמתינה שהמטיילים האחרים יעלו עליה .
כל אימת שיכלה היתה מְרצה את געגועיה התמידיים למדבר ומצטרפת למשאית שיצאה אליו ממרכז בנגאזי לטיול של כמה ימים .
הרוב המכריע של הנוסעים היו בדרך כלל יהודים וערבים שביקשו לשכוח לזמן־מה את עול הקיום ולהישכח על ידו .
בעל המשאית , אדם בשם זוֹהֵיר , ביקש להתקרב לאביה בשל מעמדו הכלכלי , ולכן היא לא שילמה בעבור הנסיעות .
יתר על כן , בזמן הנסיעה תמיד זכתה ליחס מיוחד —  זוֹהֵיר דאג לספק לה אוכל משובח , וכן שמיכות איכותיות בעת הצורך .
עתה ישבה במשאית ועיניה עצומות .
היא ביקשה לראות את המדבר שלה , זה המוכר לה .
היא לא רצתה לחזות בהתייבשותו המהירה בתוך מדבר אחר , זר .
גם כשהחלה המשאית את דרכה חזרה לעירהּ , היא הוסיפה לשבת ועיניה עצומות .
עד שהגיעו אל גַ'בֶּל אֶל־אַחְ'דַר .
רק אז פקחה במקצת את עיניה .
היא הכירה בעיניים עצומות את רצועת ההרים הזאת , שהפרידה בין המדבר ובין בנגאזי .
עליה היו מונחות אבני היסוד של מאווייה .
שם , על רצועת ההרים שבין העיר שלה ובין המדבר , שם רצתה להגשים את חלומה להקים ביום מן בימים בית ספר תיכון מודרני לתלמידות היהודיות ולתלמידים היהודים של בנגאזי .
היא חשבה שהאדמה הטובה של גַ'בֶּל אֶל־אַחְ'דַר תוכל להצמיח את החלום הזה .
עכשיו היא שמעה רעש מטוסים , ומבעד לחרַכּי עיניה ראתה את האנשים מדלגים ממקום למקום בתוך המשאית , מבטיהם טרודים , וגופם , המחפש שוב ושוב תנוחה נינוחה , מעיד על חשש הולך ומעיק שמא אירע בבנגאזי דבר־מה נורא .
היא הבחינה בכך שכמה מהם התרעמו בידיים שלוחות ובאצבעות זקורות על נהיגתו האטית של הנהג ודחקו בו להאיצה , כאילו , כך חשה , ההגעה ליעדם תביא להם מזור למחלה שמקננת בהם זה זמן רב .
ככל שהמשאית התקרבה לבנגאזי כך הלכו עיניה ונפקחו , עד שאיימו לאכלס בתוכן את הבתים שהחלו מבצבצים אט־אט מעבר לחולות .
כשהגיעה המשאית לפְּיָאצָה דֵל מוּנִיצִ'יפְּיוֹ היא הביטה בפנים זורחות בגגות הלבנים , בסמטאות הצרות שילדים שיחקו בהן כדורגל , באִמהות שכיבסו חיתולים בחצרות המרובעות , ובמזרקת המזלות העגולה שהיתה ממורקת כתמיד .
להפתעתה , היא לא ראתה את החיילים האנגלים שכארבעה חודשים קודם לכן כבשו את מחוז קירינַייקָה מידי האיטלקים ששלטו בו במשך כמעט שלושים שנים .
היא שאפה מלוא ריאותיה את האוויר של בנגאזי , והוא היה רווי בריח הים .
כך יכלה לנוח קמעה .
כשם שהמדבר היה בעבורה שמיכה חמה שכיסתה את הווייתה מאז ילדותה , כן היה לה הים מעין מיטה שעליה שכבה .
ריחו תמיד הפיג את עייפותה .
מראה גליו שטף ממנה תמיד קשיים , מצוקות ומכאובים .
היא ירדה מן המשאית וצעדה לאורך וִיָה דֵל מוּנִיצִ'יפְּיוֹ .
עיניה נפקחו עתה לראות את מה שלא היטיבה לראות במשאית :
פניהם של תושבי העיר , שממנה נעדרה ארבעה ימים תמימים , לא היו כתמול שלשום .
הן רמזו על דבר־מה חדש בתכלית —  בייחוד פניהם של התושבים היהודים .
היתה בהן ארשת שהסגירה את בעתת ההילכדות של מי שנתונים במלואם לחסדי הגורל .
אחדים מהם הביטו בהיחבא בשמים התכולים , כמבקשים להיות ניבטים , ואחרים הצטנפו וכבשו את פניהם בקרקע .
היא האיצה את צעדיה ואמרה לעצמה :
עַאדִי סילבנה , עַאדִי , [ 1 ] אבל ניסיונותיה לא עלו יפה , וככל שהלכה וקרבה לוִיָה גֵ'נֵרָלִי בָּרִיקוּלָה , כך הלך והואץ דופק הלב שלה ; וככל שהלכה וקרבה לרחוב שגרו בו היא ובני משפחתה , אביה ואִמה ואחותה , כך דומה היה עליה שהדופק מכריע את לבה .
כשהגיעה אל סף הבית לא חשה עוד בהלמות לבה .
היא פתחה אט־אט את שער הברזל הירוק .
החריקה שהשמיע צרמה לאוזניה יותר מאי־פעם .
היא צעדה על שביל המרצפות , מביטה לימין ולשמאל בחול שבצדיו כדי להימנע מלראות מיד את מדרגות הבטון שאליהן פסעה .
היא תחבה את המפתח בתוך חור המנעול ופתחה את הדלת , ואז חשה בדבר בלתי אפשרי לכאורה :
הבית לא היה בבית .
הגרמופון הגדול שהביא אביה מאחת מנסיעותיו הרבות לנפולי , ארבעת השטיחים הקווקזיים שאִמה עמלה רבות להניחם כך שיכסו במדוקדק את כל רצפת הסלון , האוֹרְלוֹג'וֹ שרק לעתים רחוקות הראה את השעה המדויקת , הלַמְפָּדַרְיוֹ , הנברשת שאביה נהג להזיז כדי שיוכל לקרוא כהלכה את המסמכים שקיבל מ"פְרָטֶלִּי קַפּוֹנֶה " , חברת הבנייה הנפוליטנית של האחים קַפּוֹנֶה שאת מוצריה ייבא ללוב , שתי הכורסאות האדומות שאחותה הצעירה טוני אהבה להצביע עליהן ולהכריז באוזני חברותיה " אוּן אַפַּרְטָמֶנְטוֹ אָרֵדָטוֹ , " דירה מרוהטת , אף על פי שגרו בבית פרטי ולא בדירה —  כל אלה נותרו על כנם , ובכל זאת , הבית לא היה בבית .
האווירה הנעימה והבטוחה שהגדירה אותו כמו נעקרה ממנו .
היא יצאה משם במהירות ועשתה את דרכה אל החנות של אביה .
בדרך חצתה את סוּק דְלַאם —  שוק החושך —  וראתה כיצד הרוכלים מצדיעים לשקיעת השמש ומקפלים בהכנעה את דוכניהם .
עימאד , בעליו של דוכן התכשיטים , גבר שדוף בעל אף נשרי ועור בהיר יחסית שהעניק לה מפעם לפעם שרשרת או טבעת חינם אין כסף , פנה אליה ושאל :
" שַׁא חַאלֶכּ סילבנה ? "
[ 2 ] היא שבה ואמרה לעצמה ששאלה זו נשאלה בדיוק כפי שנשאלה תמיד , אבל שוב ושוב התקשתה להאמין לדבריה שלה עצמה .
היא לא יכלה להימנע מלהבחין ברעד הקל שהתגנב אל זנב השאלה בקולו של עימאד בדיוק כשהחל להגות את שמה .
כשחלפה על פני דוכן הבוטנים והגרעינים , חיפשה את עיניו של רַאבַּח .
במקום לקבלה במאור פנים כפי שעשה תמיד , הוא רק הפטיר לעברה ברכת שלום חטופה , ומיד כופף את צווארו הארוך והדק ונעץ בכל כוחו את מבטו בתוך אחד השקים הגדולים שהתגבבו תחתיו , כאילו ביקש לקבור את עיניו בין הגרעינים שבתוכו .
כשהגיעה לוִיָה קָלַנְצוֹ האור התחנן אל החשכה לכמה דקות נוספות של חיים .
היא פחדה להמשיך לצעוד .
היא עמדה בקצה הדרומי של הרחוב ולטשה עיניים בכיוון החנות של אביה , במרחק מאה מטר ממקום עומדה .
לאחר השתהות של כמחצית הדקה אזרה אומץ והחלה צועדת אליה .
החום והלחות הכבדים לא הקלו עליה .
כל צעד שעשתה קדימה הסיג את מחשבתה לאחור וגרם לה לחשוב על אירוע קדום יותר בשרשרת האירועים שחוותה באותו יום .
כשהגיעה כדי עשרה מטרים מן החנות , השתהתה מחשבתה על המדבר הזר , האבוד , שראתה בבוקר .
החנות היתה מוגפת .
תריס המתכת סגר עליה לחלוטין .
היא ידעה שזה לא אמור להיות כך ; אביה או זיַאד המנהל , שעדינותו ותבונתו תמיד עוררו בה התפעלות , נהגו לנעול את הדלת ולהוריד את תריס המתכת רק בשעה מאוחרת יותר .
היא חשה אובדת עצות והתחילה לרוץ לאורך וִיָה קָלַנְצוֹ בלי לחשוב בדיוק לאן מועדות פניה .
כל שרצתה היה לברוח מפני המחשבה שדבר־מה רע קרה לאביה , לאִמה ולאחותה , אבל מחשבה זו רדפה אותה כמו חיית טרף .
היא רצתה להגיע למקום שבו תוכל להטביע אותה ולחשוב במקומה מחשבה אחרת , שקולה יותר .
חוף הים ג'וּלִיאָנָה היה בשבילה מקום מפלט כזה .
מכל חופיה של בנגאזי , ואפילו משלל חופיה של לוב כולה , הוא היה האהוב עליה ביותר .
היא לא חדלה להתגעגע לחוף ג'וליאנה אפילו כשהיתה מפליגה עם בני ביתה על סיפון ה"קָרֵרָה " , האונייה ששטה מבנגאזי לטריפולי , כדי לבקר את בני משפחת זָרוּק בביתם מעל חוף לִידוֹ , שרבים מבני לוב החשיבו דווקא אותו לחוף המרהיב ביותר בצפון אפריקה .
בשבילה , המפרץ של חוף ג'וליאנה היה גוף חי ואוהב .
היא לא ראתה בו משהו דומם שהוטל על כורחו אל תוך העולם .
בחול הלבן והרך של חוף ג'וליאנה יכלה לשקוע באמת ובתמים בתוך עצמה .
בין סלעיו יכלה לברוח מלטישת העיניים הפולשנית של הגברים —  היהודים , הערבים או האיטלקים —  השרועים עליו .
ברגעים הרבים ששימש לה הים מיטה לשכב עליה , חוף ג'וליאנה היה לה ככרית נעימה .
עכשיו פתחה בריצה אל החוף , הולכת ומרחיבה את צעדיה ככל שהתקרבה אליו .
כשהגיעה לוִיָה רומא כבר שרר חושך מוחלט .
היא אמרה לעצמה שדי יהיה לה אם תגיע ללוּנְגוֹ־מָרֶה , לטיילת , ובאור פנסיה הידידותיים תוכל להתבונן בחוף ג'וליאנה .
ואכן כשהגיעה מתנשפת לטיילת לא ראתה צורך לרדת אל החוף , רק עמדה מאחורי מעקה הבטון והביטה בים לאור הירח והפנסים .
המים געשו , הגלים התנפלו כדרכם על הסלעים האיתנים .
היא נרגעה במקצת .
היא נזכרה שאִמה ציינה את דבר חתונתה הערב של בִּתה של אחת מחברותיה , ושיערה שהוריה ואחותה יצאו לחתונה מתוך הנחה שהיא עצמה לא תשוב מן המדבר אלא בבוקר המחרת .
היא תחבה את ידה השמאלית לכיס המכנסיים שאביה הביא לה מרומא , מן הסתם בניגוד לרצון אִמה , שלפה ממנו גומייה וליפפה אותה סביב שערה הארוך החלק , שאבק המדבר צבָעו לבן והותיר בו רק זכר לשחור שתחתיו .
הדבר הראשון שתמיד השתוקקה אליו עם שובה מטיול במדבר היה מקלחת .
היא אהבה לעמוד שעה ארוכה מתחת לזרם המים , להסתבן באטיות , לראות כיצד עורה השחום נגלה בפניה , ולחפוף את שערה בטְרוֹצִי , סבון שהיה יקר המציאות ולפיכך השתמשה בו רק לקראת אירועים חשובים .
והנה עכשיו , במקום המקלחת המוכרת העדיפה לשטוף מראשה את שיירי המחשבות המבהילות שנותרו בו .
סילבנה נשענה על מעקה הבטון והוסיפה להביט בים .
הבהלה שאחזה בה כמו נסחפה לעומקו וכמעט טבעה בו , אלא שפתאום הפריע את רחש הגלים רעש מוזר , ספק חריקה ספק מכה יבשה .
היא הביטה לשמאלה ולימינה , מנסה לאתר את מקורו , אבל לא ראתה דבר חוץ משורת הפנסים המאירים את הטיילת .
היא הביטה לאחור ולא ראתה דבר לבד משורת העצים שהיו כִּגבולה האחורי של הטיילת , ופנתה להביט שוב בים .
כעבור שניות אחדות הרעש נשמע שוב , אלא שעתה הגיע לאוזניה חד הרבה יותר .
לא היה לה ספק שהיו אלה צעדים , אף על פי שמעולם לפני כן לא שמעה כמותם .
הם לא דמו כהוא זה לצעדי בניה ובנותיה של בנגאזי , גם לא לצעדי הקָמִיצֶ'ה נֵרִי , הפשיסטים האיטלקים , שאוזניה כבר הורגלו לשמוע את קצב הילוכם המהיר והדחוס .
הצעדים שהדהדו עכשיו באוזניה היו אטיים וחזקים מאוד .
את תודעתה פילחה לפתע מחשבה עלומה לה :
לצעדים הללו יש קיום עצמאי , והם לא נשמעים בהכרח למי שצועד אותם .
היא הביטה שוב לימינה .
נתזי המים הרטיבו את הקיר שניצב צמוד למעקה הבטון .
הלחלוחיות הטרייה שדבקה בו העצימה את חרדתה .
להרף עין הוא נראה לה זר ; לא היה זה אותו הקיר שאהבה להסתתר מאחוריו בילדותה , כאשר שיחקה מחבואים עם חברתה הערבייה נַסרין .
לא היה זה הקיר שבשנות ילדותן המוקדמת היו היא וחברתה ליזי סבן קוראות לו חֵיט לֶחְלַאמְת —  קיר החלומות —  מפני שנהגו להסתופף למרגלותיו ולחלום יחד חלומות בקול רם .
עכשיו העשבים , שמאז ומתמיד כיסו רק את החריצים שבין לבני הקיר , פלשו גם אל תוך הלבנים עצמן .
עכשיו התגלו בו שברים שקודם לכן לא ראתה מעולם .
היא הביטה לאחור , ופתאום עמדה על מקור הרעש .
לבה הלם בה בחוזקה :
במרחק מטרים אחדים ממנה עמד אדם זר שכמותו לא ראתה מעולם .
לא היה דבר וחצי דבר בינו ובין החיילים האיטלקים והאנגלים שראתה בבנגאזי .
למרות החום הכבד והלחות החונקת הוא נעל מגפיים שחורים גבוהים , מכנסיו המגוהצים בקפידה נתונים בתוכם , ושרוולי חולצתו הארוכים הדוקים אל זרועותיו .
כפתורי החולצה שלו היו רכוסים כמעט עד מחצית צווארו , על כיסיה עיטורים מעיטורים שונים , ולראשו כובע מצחייה מעוטר סמל מתכת נוצץ בדמות נשר .
מבטה החרד נע הלוך ושוב על כל אחד מפרטי לבושו , מבקש לפענח את משמעותם .
היא נצמדה אל המעקה .
החייל קרב עד אליה , הסיר את כובעו ופנה אליה בשפה שלא שמעה מעודה .
אורך הרוח והנעימות שקרנו ממבטו היו מנוגדים לחלוטין לחזותו ולצליל של שפתו .
מבוהלת הניעה את ראשה לסמן לו שדבריו אינם מובנים לה , אך הוא חזר עליהם שוב ושוב עד שפעפע בין אוזניה רצף צלילים אחיד :
" גוּטֶן אַבֵּנְד . " [ 3 ] היא פלטה :
" טִיֶבּ , טִיֶבּ , " והתחילה להתרחק לאורך המעקה , הולכת ומגבירה את קצב הליכתה , מתפללת בלבה להופעתה של קָרוֹסָה , העגלה הרתומה לסוס ששימשה מונית לתושביה המבוססים של בנגאזי .
בימים כתיקונם נרתעה מן הנסיעה בקָרוֹסָה .
היא לא אהבה את מראה הגלגלים השחורים שבצדיה , שתמיד נראו לה כמו שתי אוזניים ענקיות המודבקות לראש קטן ; היא לא אהבה את השילוב הגס בין עץ למתכת בלב הגוף שלה , ויותר מכול סלדה מן המכות התכופות שבעלי הקָרוֹסָה נהגו להפליא בסוסם , כביכול כדי לְרַצות את הלקוחות ולמעשה כדי לרצות את תאוותם הבלתי מרוסנת להעלות על העגלה לקוח חדש מהר ככל האפשר .
אבל באותם רגעים , כשהחייל חזר על דבריו מאחוריה ואי־הוודאות נפערת לפניה , הקָרוֹסָה הצטיירה בראשה כעריסה מגוננת .
עכשיו התאוותה לשמוע את קרקוש הגלגלים , את צליל הפעמון המטריד המכריז על הגעה למחוז חפצך , את האנקות הבוקעות מגרונו של הסוס המעונה .
דבר מכל אלה לא שמעה .
תחת זאת הופיעו מולה בזה אחר זה רחובותיה של בנגאזי , שסרו ללא ערעור קל שבקלים למרותה של העלטה .
היא ראתה את אור הירח משתכשך רק להרף עין במי הים ואת אורם החלש של פנסי הלוּנְגוֹ־מָרֶה .
היא חצתה את הכביש במהירות והתחילה לרוץ לאורך וִיָה קוֹרְסָה איטליה .
בבקשהּ אחר דרך מוארת סטתה ממנהגה ופנתה אל פְּיָאצָה פֵּנֶה .
היה בכך משום עיקוף , אולם אזור המסגד הישן היה מואר תמיד , למעט באותם חודשים אחרונים שבהם הפגיזו מטוסים בריטיים את העיר .
ואכן כשהגיעה לאֶל־מַסְגַ'ד , המסגד בה"א הידיעה , הגדול והמרכזי שבמסגדי העיר , חשה הקלה .
הבניין הזה היה הניגוד המוחלט לדמותו של החייל שזה עתה ראתה בלוּנְגוֹ־מָרֶה .
לא היה בו דבר מאיים והוא הופיע מולה כביתם המוכר של תושביה החוקיים של עירהּ .
סביבתו הוארה באור יקרות , ושני גברים , לבושים גלביות לבנות ולראשם כיפות לבנות רחבות , חלפו על פניה .
הם לא הבחינו בה .
לא היה זה עניין של מה בכך עבורה לחוש תחושת הקלה במסגד .
במשך אחת עשרה השנים שקדמו לרגע הזה , מאז היתה בת עשר , הגיל שבו כבר החלה להסתובב בחלקים שונים של העיר ללא השגחת אִמה , היה לה אֶל־ מַסְגַ'ד כשדה מוקשים בתוך עירהּ שלה , מקום שתמיד העדיפה לעקוף אותו .
אִמה לא אפשרה לה להתייחס אליו אחרת .
בילדותה , כל אימת שהביעה רצון לראות את המתרחש מאחורי שער הברזל שהוליך אל כניסת הרחבה המרוצפת , נהגה אִמה למשוך בידה לכיוון הנגדי והתייחסה אליה כאל מי שנכנס בה שד .
בבגרותה , כל אימת שיצאה מביתה בלי לומר במדויק לאן מועדות פניה , היתה אומרת לה אִמה , בהתכוונה לדרך המובילה למסגד :
" יַא סילבנה , יַא עַזִיזְתִי , מַא תַמְשׁישׁ מִן הַנַאיַא . " [ 4 ] בדרך כלל לא שעתה סילבנה לאיסורים שהטילה עליה אִמה , הם נבלעו כגרגירי חול זעירים ביד הרחבה שבה אביה העניק לה חירויות :
" בִּנְתִי , אַ־דִנְיַא כַּאמְלָה קְדַאמְכּ , וַאדְעָה , " [ 5 ] היה אומר לה לפעמים , אבל ההוראה של אִמה , שלא תתקרב לאֶל־מַסְגַ'ד , הזדהרה מולה משום מה .
אלא שעכשיו קרסו כל אזהרותיה של אִמה וההרגשה החמימה שהשרתה עליה הקִרבה למסגד התחזקה דווקא .
גם זמזום מרוחק שנשמע פתאום , ככל הנראה רעש מנועיו של מטוס קרב , לא ביטל את התחושה הזאת .
סילבנה פתחה את שער הברזל .

את הכנסייה המוראבית הקטנה מצא בקלות על פי המפה , ואת בית הקברות סמוך לה , אבל שערו היה נעול והיה עליו לחזור לכנסייה ולשאול את הכומר אם יוכל לבקר שם .
עבר זמן עד שהכומר יצא אליו —  גבר לדאקי כבד גוף ששערו שחור מבריק —  וכשנשמע קולו של ילד מחדר פנימי סובב לשם הכומר את ראשו ואמר איזו אמירה מרגיעה בלדאקית .
אחר כך נעמדו שניהם על מפתן הכנסייה , והמצבות נראו משם :
רק עשרות אחדות , ועשבים שוטים ביניהן .
הוא פשוט מתעניין קצת בהיסטוריה המקומית , אמר לכומר ( מאחור נשמע שוב קולו של הילד , ונשמע גם קול הקפצה קצוב של כדור ) והתלבט אם לומר שהוא עיתונאי וחשש שמא ירתיע אותו .
" בהיסטוריה של מי בדיוק ? "
הכומר שאל .
ודאי היה אחד המעטים כאן שהמירו את דתם , ואם לא היה חשדן מטבעו אולי הבקשה הזאת העלתה בו חשד :
תיירים רבים הגיעו אל לֶה , ודי והותר מקדשים יש כאן לבקר בהם , ואיש מהם בוודאי לא מצא לנכון לבקר בבית הקברות הקטן , המוזנח .
" של דוקטור אדוארד מקנזי , " ענה , ולמראה פניו של הכומר הוסיף ואמר שהוא —  הדוקטור מקנזי הזה שהוא מחפש —  ניהל כאן את בית החולים של המיסיון בתחילת המאה .
אולי הכומר שמע עליו במקרה משהו ?
" ומה הקשר שלך אליו ?
תפסיק כבר עם זה אַנְדוֹני ! "
הכומר קרא פתאום אל החדר הפנימי , " אמרנו שמשחקים רק בחוץ ! "
והכדור קיפץ עוד פעם אחת ונדם .
אז ענה ואמר שנפגש עם בנו של מקנזי באנגליה ושהבטיח לו לבקר בקברו של אביו ; זה היה שקר גמור , לא היה דבר שעניין את מקנזי הבן פחות מקברו של אביו , אבל בלי שום מאמץ יצאה התשובה הזאת מפיו , וכבר ידע שלא יתקשה להוסיף עליה עוד כזבים , מאלה שהכין בעוד מועד למקרה שיישאל שאלות מיותרות וגם כאלה שימציא בן־רגע ; לא תמיד הצליח בכך , ופחות מכול כשלא היתה לו מטרה מוגדרת לנגד עיניו , אבל עכשיו היתה .
" ואיך אתה קשור לבן שלו ? "
הכומר שאל .
" התיידדנו , " ענה .
הכומר הפנה מבט לאחור ; אולי חיכה שבנו יצא עם הכדור .
" מאיפה אמרת שאתה ? "
" הגעתי מדלהי . "
" ולדלהי מאיפה ? "
הוא היסס והחליט להסתפק בשם העיר שממנה טס לדלהי ; בוודאי די יהיה לכומר בזה , אפילו במשטרת הגבולות לא נשאל יותר .
" וללונדון מאיפה ? "
שוב היסס רגע :
לא היה לו שום רצון לומר היכן נולד וחי רוב שנותיו , וּודאי שלא להיקלע לדיון תאולוגי עם כומר על יהדות ונצרות , אבל גם לולי כן ודאי היה משקר ; שקר שנאמר פעם אחת קל לחזור עליו יותר מלבדות שקר חדש , וגם אם לא שכנע בדלהי , אולי ישכנע כאן .
" מספרד , " ענה כמו שענה בדלהי , ולרגע עלתה בו תהייה משועשעת אם יהיה עליו להתנצל לפני הכומר ולפני האומה ההודית כולה —  כמעט מיליארד בני אדם —  על יחסם הנלוז של בני עמו לפרים , אם אכן הגיע לאוזני הכומר שמען של מלחמות פרים , ואם אחרי שזנח את אמונות המקום הוא עוד מוצא קדושה בפרות .
" מאיפה בספרד ? "
" ברצלונה . "
בלי מחשבה ענה מה שענה ; יכול היה לומר מדריד , אבל לשונו כבר בחרה מה שבחרה .
" בר־צ־לו־נה , " הכומר אמר , מגלגל את ההברות בפיו הברה אחר הברה .
" ברצלונה .
דווקא שמעתי הרבה על ברצלונה , אפילו הראו לי את הכנסייה של גאוּדי —  אני לא אומר שהיא לא יפה , היא יפה , אבל אני מעדיף את שלי .
בשביל מה צריך כל כך הרבה קישוטים ? "
הוא הפנה את ראשו לאחור כשנשמע משם שוב קול הקפצה של כדור .
" כדורגל טוב יש לכם שם , " אמר , " אין מה לומר , " ולרגע לא היה אפשר לדעת אם הוא מלגלג כך גם על הפלא השני של בירת קטלוניה או מדבר ברצינות , או שאולי כך הוא מוצא נתיב אל לבם של הצעירים הפוקדים את כנסייתו .
" קרוֹיף , הוא עוד מאמן אצלכם ? "
הכומר שאל , ומאחוריו נראה בנו כורע על הרצפה לשרוך את שרוכי נעליו , והכדור לצדו .
השם קרוֹיף נשמע לו מוכר :
האם לא היה כדורגלן הולנדי שנקרא כך ?
נדמה לו לרגע שאפילו שם קבוצתו עדיין נשמר בזיכרונו מילדות , איאקס , וכיוון שזמן רב מאוד עבר מאז , יותר משלושה עשורים , אולי נהפך אותו קרויף למאמן ?
הוא החווה בראשו אל הכומר תנועה לא מחייבת , שיפרש אותה כפי שירצה .
" אַנְדוֹני אומר שהוא בדרך לפרוש , " הכומר אמר .
התברר שאפשר לקלוט בלֶה את המשחקים המשודרים בקשמיר השכנה , וצלחת הלוויין הענקית שיש לכומר בביתו מאפשרת לו ולבנו להתעדכן לא רק בחדשות הסי־אן־אן אלא גם בנעשה במונדיאל ; לא על חשבון קהילתו , להפך , אין דרך טובה יותר להגיע לצעירים כאן , ובלעדיהם הרי לא יהיה לכנסייה עתיד .
חוץ מזה —  הכומר אמר —  אדם צריך שיהיו לו גם שעות שיוכל לשעשע בהן את נפשו ואין פסול בכדורגל , אם רק משחקים אותו בהגינות ובכבוד הדדי .
מה גם שאפילו בתנ"ך יש ספורט , ככתוב , " ישחקו נא הנערים לפנינו " , אם כי שם , צריך להודות , זה נגמר רע .
" בוא אַנְדוֹני , " קרא אל בנו , " יש לנו אורח מספרד , " והילד , עב גוף כאביו , קם ונעמד לצדו .
" הוא גם עשה טעויות , קרויף , " הכומר אמר , " צריך להודות גם בזה .
אַנְדוֹני חשב מזמן שהוא צריך ללכת הביתה .
ארבע אליפויות רצופות זה טוב ויפה , באמת הישג יוצא מן הכלל , אבל עדיף היה שיחזור להולנד אם נתן ככה ללאוּדרוֹפ ללכת כשרוֹמאריו הגיע .
לא עושים כזה דבר !
אַנְדוֹני מאוד־מאוד כועס עליו , נכון אַנְדוֹני ? "
בנו הרים את ראשו למשמע השמות שהזכיר , והוא , באין לו מענה
אחר —  שום שם מן השמות האלה הוא לא הכיר —  הנהן אל הכומר .
" גם אם את הגול באליפות זה לא הוא הביא , " הכומר אמר , " בכל זאת בּארסָה בלי לאוּדרוֹפ זה בטח לא נבחרת החלומות שהיא היתה , ואַנְדוֹני משתמש במילים בוטות יותר .
ככה או ככה , צריך להודות בזה . "
" אין ספק , " הוא ענה .
" אבל לא בשביל זה באת לפה . "
" לא . "
" מספרד עד לפה זה בכל זאת דרך ארוכה , " הכומר אמר .
הוא הזכיר שבדרך עצר באנגליה —  שם הרי נפגש עם מקנזי הבן .
" גם לאנגליה יש כדורגל טוב , " הכומר אמר , ושוב לא ידע אם הוא מתבדח על חשבונו או מדבר ברצינות .
" אַנְדוֹני למשל אוהד גם של מנצ'סטר יונייטד , נכון אַנְדוֹני ? "
אבל מצד שני —  אמר כשהילד משך את שפת מכנסי ההתעמלות שלו מעל לטבורו —  הכדורגל האנגלי מזמן כבר לא מה שהיה פעם .
כן , אמר , ככל שידוע לו ולאַנְדוֹני רק אנגלי אחד שיחק בהרכב של ברצלונה , גרי ליינקר .
אם כי לא רע בכלל הוא שיחק גרי , צריך להודות בזה .
" הוא באמת היה בסדר , גרי , " אמנון אמר ; לא נראה לו שיסתכן באמירה כזאת , הרי ברצלונה לא היתה קונה את הגרי ליינקר הזה לולי סגולותיו .
בנו של הכומר אמר לאביו משהו , והכומר תרגם מיד לאנגלית ; התברר שהליינקר הזה הכניס פעם שלישייה לריאל במשחק ליגה מכריע .
" שלישייה ! "
הכומר אמר בהתפעלות אמתית , אם לא הפריז בה למען בנו ; אלא שהליינקר הזה , הוסיף ואמר , לאחר כל השערים שהבקיע , נמכר כעבור לא הרבה זמן בחצי המחיר וחזר לאנגליה עם המאמן האנגלי שהביא אותו ; כן , בנבחרת החלומות יש תחלופה לא קטנה .
היו לו לכומר ולבנו ( הכומר בעיקר תרגם ) גם כמה השגות בעניין פּוֹפֶּסקוֹ וסטוֹיצ'קוֹב , שיצאו גם הם מן ההרכב .
השם הראשון נשמע רומני והשני רוסי , ובניסיון להיאחז בשני כדי לשנות את נושא שיחתם —  מי שיער שימצא את עצמו מדבר עם כומר לדאקי על קבוצת ברצלונה —  אמר לכומר שחבל גם שנתנו לסטויצ'קוב לחזור בקלות כזאת לרוסיה , גם דבר כזה לא עושים .
מיד תיקן לו בנו של הכומר ואמר שסטויצ'קוב בא מבולגריה , לא מרוסיה , ושהמון כסף שולם גם תמורתו :
ארבע מאות מיליון פזטות .
" ארבע מאות מיליון ! "
הכומר חזר על דברי בנו בהתפעלות ועיניו נפנו אל ההרים כאילו התחלפו כולם בערמות עצומות של פזטות , אבל נראו שם רק המדרונות הצחיחים עם הצללים שהטילו עליהם צוקים וסלעים .
הכנסייה שבראשה עמד היתה פשוטה בתכלית :
מבנה עץ חסר קישוטים , היפוכה הגמור של הקתדרלה של גאוּדי רבת־הצריחים והסלסולים , וכך נראה גם הפנים שלה כשהעיניים הסתגלו קצת לאפלולית שמעבר לכומר .
בלי היסוס הצטרף להתפעלותו הכפולה :
מן הסכום העצום ומן הילד שזוכר אותו .
כן , ככה זה , הכומר הסביר במין התנצלות מתמוגגת , אין משהו על בּארסָה שבנו לא זוכר , גם אם יעירו את אַנְדוֹני באמצע הלילה הוא ידקלם את זה .
" אלא שלא בשביל זה באת לפה , " אמר שוב וחיכה שיענה ; אולי רק בחן אותו קודם לכן .
" לא , " הודה שוב , והכומר חיכה שימשיך .
היה יכול לדבר ישירות על העניין שלשמו בא , והיה יכול גם לעטוף אותו באיזו אריזה כוזבת , כתבה על מסתרי לדאק או סדרת כתבות שעניינן נציגי אימפריות שקרסו ושרידי אחיזתן בהודו , פורטוגלים בגוֹאה , צרפתים בפּוֹנדיצֵ'רי , רוסים בלדאק , יכול היה לבחור גם בהיעלמותם של זרים כאן מאז תחילת המאה , ובסופו של דבר בחרה לשונו מה שבחרה .
למעשה —

שמע את עצמו אומר —  הוא מחפש פה רוסי אחד ; רוסי , כן , שעבד בתחילת המאה עם הדוקטור מקנזי , לא , לא בבית החולים .
אולי רק היה מאושפז שם כמה זמן , אולי אפילו מת שם לדוקטור בידיים ונקבר כאן בבית הקברות , יותר מזה הוא לא יודע .
" אין פה שום רוסי , " הכומר סקר במבט מהיר את כל המצבות שלפניהם ( מפּתח הכנסייה נראו עד שורתן האחרונה ורובן פשוטות למראה , נוטות הצדה או אחורה והעשבים שביניהן מתנועעים ברוח ) ופירט :
גרמני אחד , בלגי אחד , צרפתי אחד , והרבה אנגלים —  אבל רוסי אין .
זאת אומרת אף אחד חוץ מהילד הרוסי , אבל הוא הרי לא מחפש ילד .
" אז גם נבחרת החלומות שלכם לא מושלמת , " יצאה פתאום מפיו הלצה מגושמת , ואת האמירה הזאת הכומר לא אהב כלל :
לחוד אהבתו לכדורגל ולחוד תפקידו בקהילה , ובשום פנים אסור לערבב את השניים ; מה גם שאם הוא מצליח לקרב אליו את הצעירים דרך אהבתו לספורט ובייחוד דרך הכדורגל , רק טוב יש בזה , רק טוב !
וחוץ מזה , אמר , גם הבן שלו אַנְדוֹני שותף לשתי האהבות האלה , הכנסייה והספורט , ותראו לו עוד אב ובן שקשורים כל כך זה לזה .
בנו הרים את מבטו וקם ונעמד לצדו והכומר חיבק את כתפו , וניכר הדמיון ביניהם .
שום כוונה לא היתה לו להעליב את המתים —  אמנון אמר —  שינוחו בשלום על משכבם , הגרמני והבלגי והצרפתי וכל האנגלים , באמת שינוחו בשלום ; ובכל זאת , גם אם הרוסי שהוא מחפש לא נקבר פה , האם בכל השנים ההן של תחילת המאה לא ביקר פה בלֶה שום רוסי ?
" ביקר אולי כן , מת לא , " הכומר ענה .
דברנותו הקודמת נעלמה ושוב נתן בו מבט ארוך , חשדני , " זאת אומרת חוץ מהילד .
ומה הקשר שלך לרוסיה ? "
רק אז , לאחר כל הרגעים שעברו מתחילת שיחתם , אמר לכומר שהוא עיתונאי שעורך תחקיר לכתבה שעניינה הזרים שהגיעו לאזור מתחילת המאה ועקבותיהם נעלמו , ושהרוסי היה אחד מהם ( " באֵל פָּאִיס אני כותב , " כיזב לכומר כשעלה בזיכרונו שם היומון הספרדי , " ודאי שמעת על אֵל פָּאִיס ? " ) .
בשנים האחרונות , אמר , אלו תרמילאים שלא הצליחו להיחלץ מאיזו הזיית סמים , למשל במנאלי או בקאסוֹל —  הכומר אולי שמע על קאסוֹל ?
—  ובשנים קודמות נעלמו מסיבה אחרת .
" לא חסרות לבני אדם סיבות להיעלם , " אמר ולא אהב את המבט שנתן בו הכומר , מבט ביקורתי , כאילו דיבר גם על עצמו .
האם לא דיבר גם על עצמו ?
זה היה סיפור כיסוי רב־חורים :
אם הרוסי שהוא מחפש נעלם , מניין לו שנעלם דווקא כאן בלֶה ?
ומה לעיתון ספרדי ולרוסי הזה שאיש לא שמע עליו ?
ואם יחליט להישאר כאן בחודשים הבאים , למה בכלל להסתבך בשקרים ?
אבל כשחשב על כל זה קודם לא צפה שבית הקברות יהיה סגור ונעול .
" אולי אני פשוט אסתובב לי פה קצת ואסתכל במצבות , " אמר לכומר כדי לפטור את עצמו מהסברים נוספים , " אם זה לא מפריע לך כמובן . "
ייתכן שהכומר היה מקשה עליו עוד , אבל בנו משך בידו ; התברר שזו השעה שהוא מאמן אותו בבעיטות לשער —  שער מאולתר , שסומן בשתי אבנים מסוידות לפני חומת בית הקברות .
" בוא אַנְדוֹני , " הכומר אמר ותפס במיומנות את הכדור שהילד בעט אליו , כדור עור חדש למראה , " בוא תראה לאיש הזה מה למדת .
אנחנו שנינו לא רוצים להיעלם , אנחנו רוצים להישאר פה תמיד ביחד ולשחק לנו .
אתה יודע איזה אַנְדוֹני זה ? "
נפנה אל אמנון , והוא היסס רגע לפני שעשה בראשו תנועה לא מחייבת , כי לא ידע במי מדובר .
" זוּבּיזָארֵטָה , " הכומר אמר .
" אַנְדוֹני זוּבּיזארֵטָה .
עוד לא היה שוער כמו זוּבּיזארטה וגם לא יהיה , תשאל את אַנְדוֹני כמה פעמים הוא הגן על השער שלו .
השוער הטוב ביותר בכל הזמנים . "
" שוער ענק , " אמנון אמר והתלבט רגע אם לטפוח לילד על שכמו , כמו שהיה עושה בוודאי לילד ישראלי , והחליט שלא להסתכן במחווה שאינה נהוגה כאן .
" רק מהשם שלו אפשר לדעת את זה , זוּבּיזארטה . "
שוב העיף בו הכומר מבט חשדני , אבל בנו משך אותו שוב בידו והוליך אותו כך אל השער המאולתר , והוא נשאר עוד רגע או שניים כדי להחמיא לילד על זינוקיו לכדור , שהכומר בעט לו פעם לפינה זו ופעם לאחרת במיומנות מפתיעה , והילד , אף שהיה עב גוף , לא היסס לזנק .
" רק תכבד את המתים , " הכומר אמר כשראה אותו פונה אל שער בית הקברות עם המפתח שנתן לו .
זו היתה אמירה ראויה .
בית הקברות האחרון שביקר בו היה באנגליה ולשווא חיפש בו את קברו של מקנזי האב , וקדם לו בית העלמין של קריית שאול , שמיעט לבקר בו , ולולי אביו לא היה פוקד אותו כלל .
בבית הקברות האנגלי לא הצליח לגלות אלא את מצבתו של הבנאי פרנקלין , שאת שמו זכר מעלון הכנסייה ( " הוא אשר בנה לנו את משכנותינו " , נחקק על מצבתו , " יהא עתה משכנו בשמים " ) , ובבית העלמין של קריית שאול מצא אביו בכל יום שנה של עדה את קברות עמיתיו ומכריו שהקדימו אותו שם , ולרוב שמח למראם כמי שפוגש אדם באקראי ברחוב .
היו שם עמיתיו מן הבריגדה , ניצולי אותו קרב מיותר בגבעות של צפון איטליה , ועמיתיו מן האוניברסיטה שזכו בקביעות ואתם גם הפרופסור שבגללו פרש , ועמיתיו מעיתון דבר ובהם העיתונאי כרמלי , שבילדותו , כשנלווה אל אביו , הסביר לו מהי זונה וגם למה הוא , כרמלי , גרוע יותר מזונה .

להלווייתה של אמו באו רק מעטים , פחות ממניין .
נעדרו בניו של בעלה השני , שהחרימו אותה מאז מותו מפני שהוריש לה את מרבית רכושו , ובמעורפל הוא זיהה כמה מחברותיה , שהזדקנו מאוד ; שתיים נעזרו במטפלות פיליפיניות ואחת קראה לו בשמו של אביו .
באו גם כמה משכניהם בבית ילדותו , ובהיעדרו של בעלה השני , שמת שנתיים לפניה , נהגו כולם באביו כאילו הוא עדיין בעלה , וזמן־מה , כשעמדו כולם בכניסה וגם בתחילת הדרך משם אל הקבר , נראה כחתן , עד שכתפיו נרעדו ושחו ומול הבור הליט את פניו בידיו .
מול קברה של אמו , כשעמד שם לצד אביו , לא הרגיש כמעט כלום .
פעם בשנה היה נפגש אתה בשנים שלפני השבץ , תמיד באמצע החורף בתאריך שבין שני ימי ההולדת שלהם , ובשנים הראשונות נראתה פורחת ולא ניסתה להסתיר זאת :
לבשה בגדים יקרים , התאפרה , סיפרה לו בפרטי פרטים על כל טיוליה בחוץ לארץ עם בעלה החדש , הביאה לו מתנות קטנות שנקנו בוודאי בנמל התעופה .
ארבע שנים ארכה התקופה הזאת , עד שלקה בעלה בלבו , והיא , שחששה תמיד שתיאלץ לטפל בנחמן בזקנתו , נדרשה לטפל בגבר בן גילה שקוצב לב הושתל בחזהו והיה עליו להיזהר בכל פעולה ופעולה :
תמו הטיולים בחוץ לארץ , תמו הסעודות במסעדות היוקרה , תמו בילויים נוספים שלא מנעו מעצמם .
בתחילה עוד קיוותה שיחזור לאיתנו ונדמה שהיא מטפלת בו רק כדי שתוכל ליהנות שוב מכל הנאות החיים שמימן לה ( אסיר תודה הוא היה על כל עזרתה לו בחברה הקטנה כשנקלעה לקשיים ; ועל אוזנה הקשבת לכל צרותיו ; ועל שראתה בו מה שלא ראו בו עוד אחרים , ופחות מכול בני משפחתו ) , אבל גם כשהתברר שמצבו לא יוטב המשיכה לטפל בו במסירות , ורק בשנותיה האחרונות נעזרה ברוסייה חסונה , שהיתה לה גם חברה .
" להגיד לך שזה פשוט , זה לא פשוט , " אמרה לו בפגישתם השנתית , והוא תהה אם היא מתחרטת על הבחירה שבחרה —  אביו עדיין היה אז בריא וצלול לגמרי —  וכאילו קראה את מחשבותיו הזדרזה לומר :
" אבל זה החיים שלי עכשיו , וצריך לקבל את זה , " ולרגע חמל עליה .
מול קברה כבר נשכח הרגע ההוא , ומבעד לתכריכיה ולאריחים שהונחו מעליה ולעפר שנערם עליהם ראה רק את מי שהתבקש לזהות בחדר המתים מיד לאחר כניסתם אל בית הקברות ( " תלך אַתה , " אמר אביו , אף שרק שעתיים קודם לכן הוא הגיע מאתונה ) :
גווייה שרקָתה שקעה במקום שנוסרה כיפת הגולגולת , והראש דמה לכדור שיצא ממנו כל האוויר ואתו גם תווי פניה , וכך , חסרת תווים מוגדרים , הסתמנה לעיניו גם מבעד ללוח השיש בכל ימי השנה —  אולי לא היו בו די אהבה וגעגועים שימחו את מראהָ האחרון .
הוא החל לעבור בין המצבות שורה אחר שורה והמפתח הגדול בכיסו .
קצתן היו בנות מאה שנים ויותר , סדוקות ונטויות ומכוסות חזזית , קצתן מאמצע המאה וגם בהן כבר ניכרו אותות הזמן , ורק מיעוטן נראו חדשות ; ככל הנראה לא נחל המיסיון המוראבי הצלחות רבות כאן או שמרבית מומריו נושעו ממוות .
אט־אט רפה קולן של טפיחות הכדור בחומה , אם מפני שהתרחק משער בית הקברות ואם מפני שדעתו היתה נתונה למצבות שסביבו .
על אחת מהן , שהועמדה על קברו של הבוטניקאי שמידט ( צמח מלבלב נחקק מעל לשמו ) , נחקקו שנות לידתו ומותו עם שתי שורות קצרות :
" כל חייו כמהּ לשאוף ניחוחם של הפרחים , ובסופו של דבר הכריעוֹ אוויר המרומים " , ועל מצבה גבוהה מכל שכנותיה פורטו כל כהונותיו של קולונל אחד :
בגוּג'ראט , בפַּנג'אבּ , בהימאצ'ל־פְּראדֶש .
" מצבה זו לזכרו הוקמה בידי רעייתו האוהבת מרי־לואיז " , נחקק שם , " ולא ירחק היום אשר יתאחדו בו שניהם שוב לעדי עד " , אבל מצבתה שלה לא נראתה שם , ואולי החליטה לחזור אל משפחתה באנגליה .
מלאך אבן קטן עמד על מצבתו של הפעוט ג'יימס ברידג'ס , שחי בין 12.8.1889 ל־11.11.1889 —  שלושה חודשים בלבד —  וסמוך לו עמד מלאך גדול יותר וסוכך עליו בכנפיו מקברה של אמו האוהבת וירג'יניה , שמתה שבוע אחד לאחר בנה .
" מונומנט זה " , נחקק שם , " הוקם בידי אביו ובעלה האבל המייחל לתחיית המתים " , ומול הקבר הזה התמהמה ; רגע הרהר במי שכמעט הגיע לנערות ומת לא בהרים אלא בים , ומיד סילק אותו מראשו .
גם את מצבתו של הילד הרוסי שהכומר דיבר עליו לא ראה ; בגלל קוטנה אולי כוסתה בעשבים .
רק באחד השבילים הבאים , לאחר כמה מצבות סדוקות ושחוקות וכשכבר חשב שגם בבית הקברות הזה לא ימצא אותו , התגלתה לעיניו מצבתו של מקנזי האב :
התברר שמת בתחילת פברואר 1922 , ובאותיות גותיות נכתבו על המצבה ארבע שורות של שבחים :
" מנהלו המסור של בית החולים של המיסיון המוראבי בשנותיו הראשונות , מה רבים האנשים אשר חבים לו את חייהם .
למענם , בני המקום וזרים כאחד , פעל בלא לאות כל ימיו , ואף כאשר ניסו אנשי זדון להכפישו לא חדל לרפא את חוליו " .
מול המצבה הזאת השתהה מעט , כאילו אפשר שיימצא איזה קו דמיון בין מותו של האב כאן ובין המוות הצפוי לבנו באנגליה ; לרגע נזכר בספינת המתים שהבן ראה בסיוטיו , הספינה המחכה מול הרציף לו לבדו ; וגם את המחשבה הזאת סילק מראשו והמשיך ללכת .
צמודה למצבתו של מקנזי האב עמדה מצבתה של אשתו דיאן , לשעבר בארנס , שמתה שש עשרה שנים לפניו , והכתובת החקוקה שם היללה את מסירותה שאין דומה לה ואת זוך נשמתה שכמוהו כזוך צבעיה , אשר הפליאה לצייר בהם את נופי לדאק .
איזו אישה היא היתה באמת , ואיך חי הרופא בשנות אלמנותו ?
על כך לא נתנה האבן תשובה , גם לא על בדידות בנו שנשלח לאנגליה .
לא הרחק משם נראתה מצבתו של הנציב הנרי לאוּדוֹן , שכיהן בלדאק שבע עשרה שנים , " ואשר פעל בכל מאודו למען תושביה , ואת ביתו קבע ביניהם ומאהבתו אותם האריך שבת כאן יותר מכל הנציבים אשר קדמו לו " .
וגם את מצבתו של אחד מקודמיו של הכומר אוהד ברצלונה ראה סמוך , " המיסיונר רוברט הַרפּר , עבדו הנאמן של האל ורועָם הצנוע של מאמיניו , אשר מיטב שנותיו נתן כאן למען האר תאיר האמונה בלבות מאמיניה " .
סמוכה למצבתו עמדה המצבה של אשתו מרגרט , " הדגולה בנשים אשר אהבוה כולם , כקטנים כגדולים , יישא עוף השמים תהילתה למרומים ונישא כולנו עינינו ללווֹתה בדרכה לגן עדן " .
לא בקלות קרא את הכתובות :
היו שנשחקו והיטשטשו והיו שכוסו חזזית , אבל במעט סבלנות היה אפשר לקרוא את המילים שנחקקו שם בידי סתת אלמוני , שמזמן עבר גם הוא מן העולם .
אחר כך התיישב על ספסל האבן ומבטו תעה אל העשבים המתנועעים ברוח בין המצבות ; הנה והנה נעו , חיים היו בהם , ואילו מתחת להם רק עצמות לבנות .
במרחק אלפי קילומטרים משם שכבה אמו בקברה בצימוד רגליים וידיים כתלמידת בית ספר צנועה , והרימה כבר ערטלה את רוב עצמותיה .
חמלה עלתה בו פתאום על אביו הזקן , שבעוד זמן לא רב ישכב גם הוא שם , לבן שער ומצולק מנטישות , וקברניו , אנשי החברה קדישא שכל כך הוא סולד מהם , יעשו בו כרצונם ובגלל מצוקת המקום לא יונח לצדה אלא מעליה , ולרגע תהה איך היו מסתדרים אילו מת אביו לפניה ושכב תחתיה ; זו היתה מחשבה נתעבת , חולנית , גם שגויה מיסודה ( הלוא אמו נקברה עם בעלה השני ) , ולעומתה נראו מנהגי הקבורה הנהוגים כאן —

שרפה או קבורת שמים —  טובים והגיוניים פי כמה .
מוטב להישרף , חשב , להישרף ולהיהפך לאפר , מוטב גם שציפורים יאכלו את הגוף ולא תולעים .
והדגים , שבה ועלתה בראשו מחשבה קודמת כאילו לא נהדפה כלל , מה אִתם .
אז נפל לא הרחק ממנו הכדור והוא שמע את הכומר צועק אליו .
" תבעט אותו אֵל פָּאִיס אלינו ! "
קרא לו בקול עולץ מעבר לחומה , וכשקם באי־רצון והתקרב לכדור ונגע בו ברגלו עלתה בו פתאום התלבטות טיפשית מימי הילדות , אם לבעוט בכדור בצד הנעל או בחרטום שלה — " פס " או " שפיץ " קראו לזה בשכונה —  והוא הכריע לצד הנעל והניף את רגלו ובעט ושמח שלא החטיא ושבכוחו להעביר את הכדור מעל לחומה .
" ברוו אֵל פָּאִיס ! "
הכומר קרא , והמחמאה הפשוטה שימחה אותו להפתעתו מאוד , כאילו אישרה לא רק את הבעיטה הזאת אלא גם את כל בעיטות הילדות שקדמו לה ואף את הילדות עצמה , אישרה שהיתה תקופה כזאת בחייו ששיחק בה כדורגל ותופסת ומחבואים ודוּדֶס , משחקים שאודי החליף את כולם במשחקי מחשב בחדרו , בלי שכונה להתרוצץ בה .
כשחזר לספסל האבן עלה בזיכרונו משחק אחד משנות ילדותו .
סטַנגה הם שיחקו אז והכדור שב פעם אחר פעם מגדר בית הכנסת , ונעצר אז לידם כדורגלן בנֵי יהודה מַהלָל והחל להקפיץ את הכדור על ראשו על ברכו על כתפיו , הקפיץ והקפיץ והקפיץ ולא חדל גם כשהערב ירד ואמהותיהם כבר קראו להם לחזור , כולן חוץ מאמו , שלא היתה אז בבית .
וגם את בית הכנסת עצמו זכר , לא מן החגים אלא מטקס הבר מצווה שהוריו החליטו לחגוג לו כדי להפגין את משפחתיותם ולהפריך כך את כל השמועות שאמו מתכוונת לעזוב את אביו , וזכר גם כמה התאמץ בהפטרה וכמה חיכה כל הקהל שהטקס הארור ייגמר :
לא בגלל זיופיו אלא בגלל ההצגה שנכפתה על כולם .
" ברוו אַנְדוֹני , " הוא אמר לילד כשיצא מבית הקברות ונעצר להביט בשניים במשחקם :
הכומר היה טוב בבעיטות משני הסוגים ולא חס על הילד , כדי שילמד לזנק בזריזות בכל כיוון .
" כמו קפיץ דרוך , " אמר לבנו , " ברגע שאני בועט אתה משתחרר .
ושלא תסתכל אַנְדוֹני לשום מקום אחר , תסתכל רק לכדור ! "
רגע עוד ניסה להחזיר את הכומר אל עניינו ושאל אם יוכל להציץ קצת בפנקס הכנסייה , אבל הכומר , שצעד צעד אחד לאחור כדי לצבור תנופה לבעיטה והתנשף קצת , אמר שאת כל הפנקסים האלה הוא מכיר מצוין ושום רוסי מבוגר לא נרשם בהם , רק הילד ההוא .
" אבל למה שלא תבוא ביום ראשון , " אמר , " ואחרי הדרשה תוכל לחפש אתי ביחד . "
עד שלא יסיים להכין את דרשתו , אמר , פשוט אין לו זמן מיותר , דברים חשובים מאוד הוא מתכוון לומר אז לצעירים כאן , שכל כך הסתנוורו מכל מיני מכשירים חשמליים שלפני שנה עוד לא ידעו על קיומם , עד שהם מוכנים לעשות עכשיו הכול כדי להשיג אותם , אפילו לגנוב .
כן , ודאי הוא ישמע על זה גם מטֶנדוֹן —  אם אליו הוא הולך עכשיו עם כל השאלות האלה
שלו —  כי המפקח מודאג מזה לא פחות .
" אתה מסתכל עלי או על הכדור אַנְדוֹני , " אמר לבנו ובו־ברגע בעט לפינה הימנית , והילד , אף שנראה לפני רגע מסורבל ומוסח דעת , התעופף לשם כאחד המלאכים .

