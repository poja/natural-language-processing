 


פרווה הוא המונח המתייחס לעורם וכסות השיער של חלק מחברי מחלקת היונקים. המונח מתייחס גם לשם המוצר המעובד שבני אדם מפיקים מהעור והכסות, ומשמש ללבוש, חימום, ריפוד ודיור.

תפקידה של הפרווה אצל היונקים היא לשמש כמבודד ומגן. שכבת השיער הקרובה אל העור היא לרוב קצרה ורכה ומיועדת לבידוד הגוף מקור. השכבה החיצונית של הפרווה מורכבת לרוב משערות מגן ארוכות שמיועדת לשמש כרובד הגנה ראשוני של שלמות גוף היונק. 

עיבוד פרווה נקרא פרוונות ומקצוע זה בעל ותק רב בהיסטוריה האנושית. מסחר הפרווה וציד בעלי חיים לשם פרוותן היו ענף כלכלי חשוב בהיסטוריות העולם. כבר בימי קדם ידוע על שימוש בפרווה כלבוש וכסמל מעמד. בין השאר ידוע על מנהג הפרעה במצרים העתיקה ללכת עם זנב אריה בחגורתו. בארץ ישראל פרוות כבש מעובדת שימשה כלבוש נפוץ. ברומא העתיקה נהגו לוחמים לעטות פרוות של בעלי חיים על מגיניהם והנסים שלהם.  רבים מעמים הנודדים של ימי קדם השתמשו בפרווה כחומר גלם לאוהלים. גילוי העולם החדש, במקביל לדעיכתו של ציד חיות הפרווה באירופה הובילו לפריחת ציד הפרוות באמריקה הצפונית במהלך המאה ה-16 והמאה ה-17.

אצל יהודים חרדים חסידיים יוצאי מזרח אירופה משמשת פרווה ליצור כובע השטריימל.

המאבק כנגד תעשיית הפרוות
במהלך המאה ה-20 החלו להתפתח תנועות למען זכויות בעלי חיים שקראו להפסקת קיומה של תעשיית הפרוות על ידי חרם צרכנים. במיוחד התפרסמו פעולות שבמסגרתן הפעילים הצטלמו או הפגינו מול חנויות פרווה בעירום, כאשר רק שלט מחאה מכסה את איבריהם האינטימיים. בפעולות אלה השתתפו גם מפורסמים רבים, ביניהם פמלה אנדרסון ופול מקרטני. לעתים פעילים נגד פרוות נקטו גם בדרכים אלימות - תקיפת קוני פרווה והשחתת חנויות המוכרות פרווה. פעולות אלה הובילו להקטנת הסחר בפרוות. כמו כן התפתחו אריגי טקסטיל מלאכותיים המדמים את הפרוות הטבעיות.  
כיום מתמקד המאבק כנגד תעשיית הפרוות הסינית, שהיא הגדולה והאכזרית מבין תעשיות הפרווה העולמיות, וכוללת שימוש בפרוות כלבים וחתולים.

קישורים חיצוניים

*
*, כתבתה של שמרית מנור מ-nana 10



ירגזי (שם מדעי: Parus) הוא סוג של ציפור שיר ממשפחת הירגזיים (Paridae).

בישראל נפוצים המינים הבאים:
*ירגזי מצוי (Parus major)
*ירגזי חרמון (Parus lugubris) 
*ירגזי כחול (Parus caeruleus) 
*ירגזי שחור (Parus ater)

קישורים חיצוניים



ערן צור (נולד ב-11 ביולי 1965 בקריית ביאליק) הוא זמר רוק וסופר ישראלי הפועל מאז סוף שנות ה-80. הוא כתב והלחין עשרות שירים עבור עצמו ועבור זמרים נוספים. בתחילת דרכו נתקל בקשיים ובעוינות כלפי שיריו בעיקר משום שרבים משירים מתאפיינים בטקסטים בעלי תוכן מיני גלוי, אבל כיום הוא אחד המוזיקאים המצליחים והמוערכים בישראל.

קריירה מוזיקלית
שנים ראשונות ולהקת "טאטו"
צור החל את חייו המוזיקליים עוד בצעירותו. בתיכון ניגן עם אייל שכטר ואמיר בן-דוד (לימים חברי להקת אבטיפוס) ובלהקה בשם "Mother Brain Crazy". שתי הלהקות לא שיחררו לרדיו שירים ולא הקליטו אלבום.

ב-1986, לאחר סיום לימודיו בבית הספר למוזיקה "רימון", הצטרף צור כבסיסט ללהקת "טאטו" עם יובל מסנר, אורי בלק והסולנית אלונה דניאל, אותם הכיר ב"רימון". באלבומה היחיד של הלהקה, "חתוך תוכן", שיצא בשנת 1988, כתב צור ארבעה שירים. הוא גם הלחין והיה סולן בשיר "בחצרות בחושך". השיר נפסל לשידור ברדיו בגלל תוכנו, המציג את תיאור מעשה האונס מנקודת מבטו של האנס. בקליפ לשיר הנושא של האלבום ב"להיט בראש", הלהקה הגיבה על הפסילה בכך שצולמה חותכת סרטי הקלטה ומגניבה לפריים שלט עליו כתוב "בחצרות בחושך", כשהם חותכים אותו. "טאטו" התפרקה בשנת 1989.

"כרמלה גרוס ואגנר"
באותה עת הקים צור את להקת "כרמלה גרוס ואגנר". הלהקה כללה את אורי בלק, אורי פרוסט ואבשלום כספי, והיא נקראה על שם שכניו של צור, שעליהם גם כתב שיר באותו שם. באותה תקופה ניגן צור גם בהקלטות ובהופעות של אמנים אחרים, כמו גדעון כפן וקורין אלאל, אך עיקר מרצו הופנה ללהקתו החדשה. אלבומה הראשון של הלהקה נקרא "פרח שחור" ויצא בשנת 1991. באלבום צור כתב והלחין את רוב השירים, למעט חידוש ל"נשל הנחש" של מאיר אריאל, והשירים "עדות", "נשים כותבות שירה" (אותו שרה הלהקה עם קורין אלאל) ו"תמונה אימפרסיוניסטית", שנכתבו על ידי עמליה זיו.

בשנת 1992, לאחר פרישתו של פרוסט מהלהקה והחלפתו בדרור אורגד, הקליטה הלהקה חידוש לשירו של זוהר ארגוב "אלינור" לתוכנית "שוב יוצא הזמר" של גלי צה"ל. באותה שנה, הצטרפו ללהקה גם ירונה כספי כבסיסטית שנייה וזמרת ליווי ורם אוריון שהחליף את אורגד. כספי הפכה בהמשך לזמרת בזכות עצמה אחרי פירוק הלהקה.

בשנת 1994 תרם צור את קולו לשני שירים באלבום "רדיו בלה בלה" של החברים של נטאשה - "סוטה מיץ" ו"ליזה". באותה שנה הוקלט בהפקתו של ארקדי דוכין "עיוור בלב ים" - אלבומה השני של "כרמלה גרוס ואגנר". אבל על האלבום היה כתוב בנוסף "ערן צור - כרמלה גרוס ואגנר", כדי שיבינו כי זהו אלבום סולו ראשון של צור. הוא כתב את רוב הטקסטים באלבום (למעט "מה את עושה?" מאת ישראל ויישבה ו"המנון לאדישות" מאת דוכין); הלחנים היו ברובם של צור, וכן של מסנר, דוכין וקורין אלאל. האלבום זכה לביקורות טובות וכלל את הלהיטים "ערב ב' כסלו" ו"קיץ" (שהולחנו על ידי מסנר). בשנת 1995 התפרקה להקה.

קריירת סולו
אחרי "עיוור בלב ים", יצא צור לסיבוב הופעות מיוחד בשם "מים גנובים". רוב ההופעות נוגנו בצמד - צור על גיטרה בס וגיטרה אקוסטית ומסנר בצ'לו וקלידים. הצליל המינימליסטי עזר לצור להבליט את הטקסטים המיוחדים שלו, ולמרות ההרכב יוצא הדופן, ההופעות זכו להצלחה מפתיעה ונמשכו שנים רבות אחרי כן כשהן מתעדכנות בשירים חדשים של צור.

אלבומו הבא, "אתה חברה שלי" שיצא ב-1997, היה משיריה של המשוררת יונה וולך. האלבום היה מבוסס על הופעה בפסטיבל "נקסט" למוזיקה אלטרנטיבית והתארחו בו רונה קינן, קורין אלאל ודנה אינטרנשיונל.

בשנת 1998 חידש צור את השיר "עד סוף הקיץ" של אלי מגן לפרויקט "עבודה עברית".

בשנת 2000, יצא אלבומו השלישי של צור, "תכלית בתחתית". בין להיטי האלבום היו "הוא והיא", "בלילות של ירח מלא" וחידוש דאנס ל"תמונה אימפרסיוניסטית". בנוסף ליובל מסנר, השתתפו בהקלטת האלבום שלומי ברכה, קורין אלאל, רונה קינן, אפרת בן צור, אהוד בנאי ועידן רייכל.

ביום הזיכרון לחללי מערכות ישראל בשנת 2001 ביצע צור שיר שהלחין למילותיו של שאול שלו, "גבי תמתי", לתוכניתה של גל"צ "לחיות את עצמם". באוגוסט באותה שנה, יצא אלבום האוסף הראשון של צור, העונה לשם אחד משיריה של "כרמלה גרוס ואגנר", "פרפרי תעתוע". נכללו בו שירים של צור מימי "כרמלה גרוס ואגנר", שירים בעיבודים חדשים וכן גירסה של צור ל"נימפה" אותו כתב במקור לאלבום הסולו הראשון של ברי סחרוף "הכל או כלום" מ-1991.

בשנת 2002 כתב צור את המוזיקה למחזה "ילדים רעים" של עדנה מזי"א. ב-2003, יצא צור, יחד עם אלונה דניאל ויובל מסנר, במופע משותף תחת השם "רביעיית מסנר". במופע הם שרו גרסאות מלודיות לשיריהם המשותפים מימי "טאטו" ולשירים מקריירות הסולו שלהם. אלבום המופע תועד כדיסק ב-2004. בקיץ באותה שנה הוציא צור את ספרו הראשון, ספר פרוזה בשם "בית אשמן", בהוצאת כתר.

בשנת 2006 הוציא צור את האלבום "חותך בחתך הזהב". האלבום מכיל 12 שירים שנכתבו על ידי צור, מלבד ארבעה שנכתבו על ידי ענבל פרלמוטר (צור הלחין למילותיה), נעים עריידי, יהושוע סובול ויובל מסנר. במהדורה המיוחדת שיצאה זמן קצר לאחר מכן, נכלל דיסק בונוס שהוקלט בשיתוף עם להקת "בונא מיוזיק" ובו 5 שירים בגרסאות רמיקס וחידוש ל"רטוב וחם".

החל משנת 2007 במסגרת ההופעות "יוזמת בית הילל", החל צור להופיע עם הפייטן הרב דוד מנחם והמוסיקאי אלעד גבאי. במופע, היחיד מסוגו, ביצע צור את הפיוטים ומנחם את שיריו של צור.

בשנת 2008 כתב פסקול מוזיקלי לסרט התיעודי "כוסות רוח לאבא" של הבמאית טליה פינקל. נכון לאותה שנה, צור משמש כמורה בבית הספר רימון שבו גם למד.

בשנת 2009 העלה מחדש את המופע "אתה חברה שלי", כשהפעם שרים איתו אלי אברמוב ויסמין אבן.

בשנת 2010 הוציא צור את האלבום "כל מה שאנושי". האלבום מכיל 14 שירים שהולחנו על ידי צור, כשלחלק מהלחנים שותף יובל מסנר. רוב השירים הולחנו למילותיו של צור, והשאר לטקסטים מאת המשוררים יאיר הורביץ, אברהם שלונסקי והסופר אתגר קרת.

בשנת 2011 החל לשדר תכנית רדיו אישית ב-88FM, "הפרש השחור", שבה הוא עורך ומגיש מוסיקה. התכנית משודרת מדי יום שני בלילה בין 23:00-01:00. באותה שנה כתב מוזיקה מקורית לסרט של הבמאית טליה פינקל והשתתף בתפקיד הגבר בדייט מספר 16.

צור זכה יחד עם המלחין מוני אמריליו בפרס לשירה עברית על שם נתן יונתן לשנת תשע"א. הפרס על מצוינות בתחום החיבור בין מוזיקה לשירי משוררים, מוענק ליוצרים שפועלים לשימור שיריהם של המשוררים ולהנצחת הזמר העברי.

חיים פרטיים
נשוי לאביטל ואב לשני בנים - ליאם וטומי.

דיסקוגרפיה
עם כרמלה גרוס ואגנר
* פרח שחור (1991)
* עיוור בלב ים (1995)
	 		 		
אלבומי סולו
* אתה חברה שלי (1997)
* תכלית בתחתית (2000)
* חותך בחתך זהב (2006)
* כל מה שאנושי (2010)
* עיוור בלב ים - גרסאות ראשונות (2011) - EP ובו גרסאות מוקדמות לשישה משירי "עיוור בלב ים"

אוספים
* פרפרי תעתוע (2001)

קולנוע
* פסקול "כוסות רוח לאבא" (2008)
* פסקול "טליה.דייט.קום" (2011)

תיאטרון
* מוזיקה להצגה "משחקים בחצר האחורית"
* מוזיקה למחזה "ילדים רעים"

ספריו
* בית אשמן, הוצאת כתר (2004).

לקריאה נוספת

קישורים חיצוניים
* האתר הרשמי
* 
* 
*
* 
* 
* . כתבה מאת חן לב
* 
* נויה כוכבי,, עכבר העיר, 19 במרץ 2010 
*, ynet,  03.07.07
* נגה גילעם,, nrg  30/3/2009
* סנונית ליס,, נענע 10, 22/04/2009
*, nrg מעריב, 11/11/2009
*, באתר וואלה!
* 
*

הערות שוליים



הערת שוליים היא הערה המופיעה בשוליו (בדרך כלל בתחתיתו) של ספר או מאמר, ובה ניתן מידע, שמשיקולים שונים אינו ניתן בגוף הטקסט. בדרך כלל יכול הקורא להתעלם כליל מקיומה של הערת השוליים ולהמשיך ברצף הקריאה.

הערות השוליים נכתבות בדרך כלל על ידי כותב הטקסט כחלק מהטקסט המקורי, אך לעתים ההערות נוספות על ידי כותב נוסף, מאוחר יותר, שעסק בתרגום הטקסט או בפרשנותו.

מטרות של הערות שוליים

הערות שוליים משמשות למטרות שונות: 
* ציון המקור ממנו מצוטט הכתוב. 
* מתן תודה, מפורשת או משתמעת, לגורם שתרם לרעיון המוצג.
* הפניה לביבליוגרפיה המרחיבה את הדיון בנושא. הערות מסוג זה אופייניות למאמרים מדעיים.
* היענות לדרישות חוק, למשל ההערה העוסקת בסימן מסחר, כדוגמת ההערה: UNIX is a trademark of Bell Labs 
* העמקת הדיון בפרטים שאינם נחוצים להבנה ראשונית של הנושא, ולכן הכללתם ברצף עלולה להכביד על הקורא. למען השלמות מוצגים פרטים אלה בהערת שוליים.

ספרות משפטית מתאפיינת בריבוי הערות שוליים, עד שבדפים אחדים עולה גודל השוליים על גודל הטקסט הרגיל. דוגמה קיצונית לכך מהווה עמ' 98 בספר "שיקול דעת שיפוטי" (אהרן ברק, "פפירוס"). בעמוד זה 5 שורות טקסט, שאותן מלוות 38 שורות שבהן 15 הערות שוליים הקשורות לטקסט זה.

סימון הערות השוליים ומיקומן

סימון הופעתה של הערת שוליים נעשה באמצעות רישום מספרה הסידורי. המספר הסידורי רץ לאורך הפרק. כאשר הערות השוליים ניתנות בתחתית כל דף, ניתן להתחיל מחדש מ-1 בכל דף. כאשר הערות השוליים מרוכזות בסוף הספר, רצוי לציין בראש כל עמוד של הערות שוליים את מספרי העמודים אליהן מתייחסות הערות אלה. 

לרישום מספרה של הערת השוליים בגוף הטקסט מקובלות שתי שיטות: 
* מספר קטן המורם מעל השורה (superscript), למשל כך ^1.
* מספר הנתון בסוגריים מרובעים, למשל כך.
כדי לצמצם את ההפרעה ברצף הקריאה נהוג, בשתי השיטות, למקם את הסימון בסוף משפט. הערת שוליים המציינת מקור של ציטוט מופיעה בסוף הציטוט.

יש הנוהגים לסמן את הערות השוליים בכוכביות; הערה ראשונה בכוכבית אחת, הערה שנייה בשתי כוכביות, וכו'. שיטה זו סבירה כאשר יש רק הערה אחת בדף, אך כאשר ההערות מתרבות נוצרת שורה ארוכה ומכוערת של כוכביות. דרך מיושנת, אשר מתגברת על בעיית ריבוי הכוכביות, היא סימון הערות השוליים באוסף של סימנים מיוחדים. הערה ראשונה בעמוד תסומן בכוכבית, הערה שנייה תסומן בצלבון (†), הערה שלישית תסומן בצלבון כפול (‡) והערה רביעית תסומן בסימן הסעיף (§). 

יש טקסטים המשלבים בין שתי השיטות: כוכביות מציינות הערות שוליים תוכניות המופיעות בתחתית העמוד ואילו מספרים מציינים הפנייה למראי מקומות המרוכזים בסוף הטקסט. דוגמה לשילוב כזה מופיעה בספר The Emperor's New Mind. הערות שוליים המפנות לאסמכתאות ומקורות מסומנות במספר סידורי, ומופיעות בסוף כל פרק. הערות שוליים המוסיפות פרטים שאינם חיוניים לקריאה השוטפת מסומנות בכוכבית ומופיעות בתחתית הדף.

בפרשנות המקרא והתלמוד, הפירושים הם למעשה הערות שוליים לטקסט המקורי (הערות שוליים שנוספו מאוחר יותר). בעיצוב הנפוץ של ספרי תנ"ך, הטקסט המקראי מופיע בחלקו העליון של הדף, והפירושים בחלקו התחתון, בדומה לטיפול המקובל בהערות שוליים בטקסט חילוני מודרני. בעיצוב הסטנדרטי של התלמוד, הטקסט התלמודי מופיע בראש הדף, והפרשנות עוטפת אותו משלושה עברים מלמעלה, מימין ומשמאל ולרוב אף מלמטה. 

עיצוב דומה, שבו הערות שוליים פרשניות, שנכתבו לא על ידי הכותב המקורי של הטקסט אלא על ידי פרשניו, מופיעות גם בטקסטים חילוניים מעטים. דוגמה לכך הוא הספר "הרפתקאות אליס בארץ הפלאות" שבהוצאת "הספרייה החדשה", שבשוליו השמאליים מופיעים דברי פרשנות של מרטין גרדנר, ושל המתרגמת לעברית, רנה ליטוין (להבחנה בין שני סוגי ההערות, אלה של גרדנר מסומנות בספרות, ואלה של ליטוין - באותיות).

תוכן הערות השוליים

כאשר הערת שוליים משמשת לציון מקור המהווה אסמכתא, או מקור ממנו מצוטט הטקסט, ייתכן שהערות שוליים אחדות באותו פרק מתייחסות לאותו מקור. במקרה זה יינתנו רק בהערת השוליים הראשונה הפרטים המזהים של מקור זה, ובהערות הבאות תינתן הפניה להערה הראשונה לשם השלמת הפרטים המזהים. המילים המשמשות להפניה מבחינות בין שני מצבים: 
* ההערה בה נמצאת ההפניה עוקבת להערה אליה מתבצעת ההפניה. למקרה זה משמשת המלה "שם", ובאנגלית (או, ליתר דיוק, בלטינית) ibid. הצירוף "שם, שם" פירושו באותו מקור ובאותו עמוד. כאשר ההפניה היא לעמוד אחר באותו מקור, ייכתב מספר העמוד, למשל "שם, עמ' 12".
* המרחק בין שתי ההערות גדול יותר. למקרה זה משמשת המלה "לעיל", בתוספת שם (מלא או מקוצר) של המקור, ובאנגלית op. cit. או supra.

הערת שוליים כביטוי
במהלך השנים הפך הביטוי הערת שוליים למושג אשר משתמשים בו עבור דברים זניחים יחסית לנושא המקורי. שימוש מפורסם בביטוי זה עשה הפילוסוף אלפרד נורת' וייטהד, כאשר טען כי "כל הפילוסופיה המודרנית אינה אלא הערת שוליים לאפלטון".

לקריאה נוספת


נבואת האפיפיורים היא רשימה של 112 פסקאות שנכתבו בלטינית, ייתכן שעל ידי מלאכי הקדוש.
כל פסקה אמורה לתאר אחד מהאפיפיורים של הכנסייה הקתולית, החל מהאפיפיור סלסטינוס השני, שהחל את כהונתו בשנת 1143, ועד האפיפיור האחרון, המכונה "פטרוס הרומאי", אשר על פי הנבואה בעת כהונתו תיחרב רומא או ירושלים.

פרסום הנבואות ומקורן
נבואת האפיפיורים פורסמה לראשונה בשנת 1595 על ידי ארנולד די ויון, היסטוריון בנדיקטי, בספרו "ליגנום ויטאה" (Lignum Vitæ). ויון ציין כי מקורה של הנבואה בנבואותיו של מלאכי הקדוש, בישוף ארמה שבאירלנד במאה ה-12.

לפי הספר, הנבואות נכתבו בשנת 1139, בעת שמלאכי זומן לרומא על ידי האפיפיור אינוקנטיוס השני, שם חזה בעתידם של האפיפיורים והצפין את נבואותיו בחרוזים. ויון מציין כי הנבואות נשמרו בארכיון הוותיקן ברומא עד שהתגלו מחדש בשנת 1590.

גרסה זו של ויון נתונה במחלוקת. ברנר מקלרבו, הביוגרף של מלאכי הקדוש, אינו מזכיר את הנבואות - ואין להן כל איזכור קודם לפרסומן על ידי ויון בשנת 1595. עובדה זו מעלה חשד שהנבואות נכתבו על ידי ויון עצמו. סברה אחרת היא שהנבואות נכתבו על ידי נוסטרדמוס ושויכו למלאכי על מנת שלא יאמרו שנוסטרדמוס ניבא את קץ האפיפיורות.

אמיתות הנבואות
מבקרים מעריכים כי הנבואות מדומות, ונכתבו בשנת 1595. לדבריהם, קל יותר לייחס את הנבואות לאפיפיורים שקדמו לפרסומן מאשר לאפיפיורים מאוחרים יותר.

המבקרים מציינים גם כי קיים קושי לקשר בין אפיפיור לבין האופן שבו הוא מתואר לכאורה בנבואה. במקרים רבים הקישור נתון לפרשנויות שונות.
לדוגמה: הנבואה המתייחסת לאפיפיור המכונה "עמלה של השמש" (De labore Solis), משויכת לאפיפיור יוחנן פאולוס השני, שנולד ומת בתקופה של ליקויי חמה. פרשנות זו נתונה לביקורת, שהרי בכל שנה ישנם ליקויי חמה, ואפשר לפיכך לשייך נבואה זו לכל אפיפיור.

בין המומחים יש הסבורים שהפסקה האחרונה של הנבואה המתייחסת ל"פטרוס הרומאי" - האפיפיור האחרון לפני חורבנה של רומא, נכתבה במאה ה־19, לאחר שנת 1820. 

נבואה המגשימה את עצמה
בשל הפרסום הרב שלו זכו הנבואות היו שתהו האם לנבואות אין השפעה על בחירות האפיפיורים ועל מעשיהם. כך לדוגמה הקרדינל יוזף רצינגר בחר את כינויו "בנדיקטוס ה-16". בכך הגשים את הנבואה, שכן מוטו האפיפיור שצריך היה להיבחר על פי הנבואות היה "גדולת עץ הזית" (Gloria Olivae) - עץ הזית מהווה סימלו של בנדיקטוס הקדוש.

לפני בחירתו של רצינגר רבו ההשערות על השפעתה של הנבואה על בחירת האפיפיור. כך למשל, טענו שייבחר אפיפיור ממסדר בנדיקטוס הקדוש על מנת להגשים את הנבואה, או אפיפיור מאמריקה הלטינית או מאפריקה, בשל צבע עורו הכהה, שכן בנדיקטוס הקדוש היה שחור.

פרשנות הנבואות
פרשני הנבואות חתרו למצוא התאמה וזיקה בין המשפט המובא בנבואה המתייחסת לאפיפיור מסוים לבין מקום הולדתו, אירועים בעת בחירתו, או שלט האצולה שלו. 

כך למשל, המשפט "מהטירה שליד הטיבר" (Ex castro Tiberis) מתאים למקום הולדתו של האפיפיור סלסטינוס השני שנולד בסיטה דה קסטלו על גדת נהר הטיבר.
האפיפיור קלמנט השמיני המכונה בנבואה "ורד אומבריה" (Rosa Umbriae) השתמש בפרח הוורד כחותמו.

הנבואות והאפיפיורים המתאימים להן
נבואות מלאכי הקדוש

האפיפיורים במאה ה- 20 ופרשנויות מקובלות של הנבואה
בנדיקטוס ה-15 (Religio depopulata)
הנבואה המתייחסת אליו היא "הדת ירדה לטימיון". בתקופת כהונתו אירעו הן מלחמת העולם הראשונה והן מהפכת אוקטובר - שני אירועים שהובילו לירידת כוחה של הכנסייה הקתולית.

פיוס ה-11 (Fides intrepida)
ההתייחסות אליו היא:"אמונה ללא פחד". אפיפיור זה חתם על ההסכמים עם איטליה הפשיסטית של בניטו מוסוליני אשר העניקו לוותיקן עצמאות, והפכו את האפיפיור לראש מדינה, וכן הוסיפו לקופות הכנסייה 700 מיליון לירות איטלקיות.

פיוס ה-12 (Pastor angelicus)
המשפט "הרועה המיסתורי" מתייחס לנבואות ולחזונות שהיו לו.

יוחנן ה-23 (Pastor et Nauta)
פרוש כינויו הוא "רועה וימאי". קודם לבחירתו היה הפטריארך של ונציה, עיר הנמל הידועה.
בספרו של פטר בנדר "הנבואות של מלאכי" (1969) מסופר כי אחד הקרדינלים אשר רצה להיבחר לאפיפיור במועד בחירתו של יוחנן ה-23 לקח את הנבואה בצורה מילולית, מלא סירה בכבשים ושט בה על הטיבר.

האנטי אפיפיור פיוס ה-13, שהתגורר בארצות הברית, הצדיק את מקום מגוריו מחוץ לרומא בנבואה זו - שהוא פירשה כ"הרועה מעבר לים".

פאולוס השישי (Flos florum)
פאולוס השישי, שכיהן בין 1963-1978, מכונה בנבואה Flos florum ("פרח הפרחים"). על שלט האצולה שלו היה מצויר פרח החבצלת (אולם כמעט כל שלטי האצולה של האפיפיורים כוללים פרחים).

יוחנן פאולוס הראשון (De medietate Lunae)
המוטו המיוחס ליוחנן פאולוס הראשון - De medietate Lunae - "של חצי הירח" יכול להתייחס לכך שאלבינו לוציאני (הוא יוחנן פאולוס הראשון) נולד בעיר קנאל ד'אגורדו, במחוז הכנסייתי בלונו (באיטלקית: "ירח יפה"), ביום של ירח מלא (מחצית הירח), ונפטר ב-33 ימים לאחר בחירתו, ביום מולד הירח.

יוחנן פאולוס השני (De labore Solis)
המוטו המיוחס ליוחנן פאולוס השני הוא De labore Solis היינו "עמלה של השמש".
יש המפרשים ביטוי זה כ"ליקוי חמה". קרול וויטילה, הוא יוחנן פאולוס השני, נולד ב-18 במאי 1920, יום שבו היה ליקוי חמה חלקי באוקיינוס ההודי.
הוא נקבר ב-8 באפריל 2005, יום שבו היה ליקוי חמה באזור דרום אמריקה ודרום האוקיינוס השקט )
פירוש אחר לביטוי משמעו "השמש הצפונית" או "זוהר צפוני" - נתון המרמז על מוצאו של וויטילה מצפונה של אירופה - מפולין. פירוש אחר מתייחס למסעותיו של יוחנן פאולוס בכל רחבי העולם. ופירוש נוסף מתייחס לכך שהוא, בהשפעתו על תנועת הסולידריות בפולניה, הפיל את "הכוכב של העמלים" - הכוכב האדום המסמל את הקומוניזם.

בנדיקטוס ה-16 (Gloria Olivae)
המוטו המשויך לאפיפיור זה הוא "Gloria Olivae"- "פארו של עץ הזית"
לפני בחירתו, שיערו שהאפיפיור שייבחר לאחר יוחנן פאולוס השני היה חבר במסדר בנדיקט הקדוש - אשר סימלו הוא ענף עת זית.
רצינגר אמנם לא היה בנדיקטיני, אולם בחר לאחר היבחרו בשם בנדיקטוס ה-16.
אפשרות נוספת להסביר את הנבואה היא שיוזף רצינגר נולד ב-16 באפריל - יום חגו של הקדוש הנוצרי בנדיקט ג'וזף לברה (שחי בין 26 במרץ 1748 ל-16 באפריל 1783).
אפשרות נוספת ל"מוטו" לעיל, היא דרשת ישוע בן מרים שנשא על הר הזיתים, המכונה גם "דרשת הזיתים".
האפיפיור "פארו של עץ הזית" - בנדיקטוס ה-16, הוא האפיפיור האחרון שמיוחס לו מספר סידורי. מספרו 111 לנבואת האפיפיורים.

פטרוס הרומאי
הפסקה האחרונה לנבואת האפיפיורים, כדלקמן:
"In persecutione extrema S.R.E. sedebit Petrus Romanus, qui pascet oues in multis tribulationibus: quibus transactis ciuitas septicollis diruetur, & Iudex trem?dus iudicabit populum suum. Finis."
היינו:
"בעת הרדיפה הסופית של הכנסיה הרומית הקדושה, יישב על הכס הקדוש פטרוס הרומאי, אשר יאכיל את העדר בעת סבל רב. וכשאלו תכלנה, תיהרס העיר היושבת על שבע הגבעות, והשופט הנורא ישפוט את עמו".

הפסקה הזו מעוררת קושי פרשני. בנבואת האפיפיורים, לכל אפיפיור יש מספר סידורי. למשל, האפיפיור בנדיקטוס ה 16, הוא האפיפיור ה 111, והוא כביכול האפיפיור האחרון לנבואת האפיפיורים. אלא שהפסקה הזו הדנה בפטרוס הרומאי, אינה ממוספרת. ( פטרוס הרומאי אינו ממוספר כאפיפיור 112 לנבואה זו).

מכאן הועלו מספר השערות שונות כדי ליישב את הקושי הזה של הנבואה:
* פטרוס הרומאי, הוא מחליפו של "פארו של עץ הזית" והוא האפיפיור הסופי.
* פטרוס הרומאי, הוא עצמו "פארו של עץ הזית" (היינו בנדיקטוס ה-16).

יש המפרשים את הנבואה בכך ש"פטרוס הרומאי" יהא האפיפיור האחרון של הכנסייה הקתולית או יביא לסופה של הכנסייה. יש המפרשים את הנבואה בכך שבעת כהונתו של פטרוס הרומאי יבוא קץ העולם.

על פי חלק מהפרשנים הפסקה אחרונה הדנה ב"פטרוס הרומאי", אינה חלק מהנבואה המקורית אלא נוספה במאה ה- 19. לשיטתם, האפיפיור האחרון הוא "פארו של עץ הזית".

ראו גם
*רשימת אפיפיורים

קישורים חיצוניים



לואי ברייל (בצרפתית: Louis Braille;
4 בינואר 1809 - 6 בינואר 1852), ממציא כתב ברייל.

לואי ברייל נולד בכפר קטן ליד פריז, צרפת. בגיל 3 התעוור ברייל, לאחר ששיחק במרצע של אביו הבורסקאי (מעבד עורות). אף על פי שאיבד את ראייתו, הוא למד במשך שנתיים בבית הספר שבכפרו יחד עם חבריו הרואים, עד שהגיע למסקנה שלא יוכל להתקדם יותר מבלי שילמד לכתוב ולקרוא. בגיל 12, הוא נשלח לבית-ספר לילדים עיוורים בפריז.

בית-הספר לעיוורים בפריז הוקם ב־1784 על ידי ולנטין האווי (Valentin Haüy). האווי גילה, שעיוורים יכולים לזהות טקסט שנכתב באותיות מובלטות, והצליח ללמד ילדים עיוורים לקרוא בדרך זו. בנוסף למדו הילדים בבית-הספר מיומנויות בסיסיות שיעזרו להם להתפרנס.

גם ברייל למד לקרוא בדרך זו, אלא שהוא נתקל בכמה בעיות. ראשית, האותיות היו מאוד גדולות ולכן הספרים היו גדולים ומגושמים. שנית, הספרים שהודפסו על ידי לחיצה של תיל נחושת לתוך צד אחד של הדף באמצעות מכבש דפוס, היו יקרים, ובית-הספר החזיק רק ארבעים ספרים כאלה. בנוסף לכך, הקריאה בספרים הייתה מסורבלת, מכיוון שהשיטה שבה הדפיסו את הספרים יצרה קושי להפריד בין האותיות, וגם מפני שהקריאה הייתה כל כך איטית, שעד שברייל הגיע לסוף משפט הוא כבר שכח את תחילתו. למרות כל הקשיים, ברייל קרא את כל ארבעים הספרים שעמדו לרשותו.

ברייל ניסה להמציא שיטה פשוטה יותר שתאפשר לאנשים עיוורים לקרוא ספרים במהירות, אך ללא הצלחה. התפנית הגיעה, ב־1821, כשבבית הספר הופיע חייל בשם שארל ברבייה (Charles Barbier), וסיפר על שיטה שהמציא בשם "כתיבת לילה". השיטה, אפשרה להעביר פקודות בין חיילים בתוך תעלה, ללא צורך לדבר ולחשוף את מיקומם, על ידי שימוש במטריצות של שתים-עשרה נקודות מובלטות. השיטה אמנם הייתה מסובכת ונדחתה על ידי הצבא, אך ברייל ששמע על השיטה הבין מיד את הפוטנציאל של שימוש בנקודות מובלטות, ופיתח שיטה פשוטה יותר המבוססת על מטריצות של שש נקודות.

כתב ברייל במקור היה חסר סימון עבור האות W. כתב ברייל התקבל כתקן שנתיים לאחר מותו.

קישורים חיצוניים

*

*




הרומנטיקה (או התנועה הרומנטית) הייתה תנועה אינטלקטואלית ואמנותית שהתפתחה באירופה בשלהי המאה ה-18. ככלל, הרומנטיקנים יצאו כנגד רוחה של תנועת ההארה, שמשלה בחיים האינטלקטואליים במערב אירופה ובמרכזה, לאורך רוב המאה השמונה עשרה. תחת האוניברסליזם של אדם באשר הוא אדם (או, בנוסח של עמנואל קאנט וז'אן ז'אק רוסו, באשר הוא יצור תבוני, שתבונתו מכתיבה לו  מתוכו ציוויים שהוא אנוס למלאם), העלתה הרומנטיקה על נס את האינדיבידואליזם הפרטיקולרי, כלומר, את החד-פעמי שבאדם מסוים, המכונן לעצמו, מתוך עצמו, את האמת האישית שלו, שאינה בהכרח משותפת לאחרים. כאשר מוחל הרעיון הרומנטי על אומה שלמה, הוא מתבטא ברצון לתת ביטוי לייחודי ולאותנטי שברוח העם. זאת, מבלי מחויבות לערכים שנתקבעו במסורת, עתיקה ככל שתהיה, כגון עקרון הלגיטימיזם השושלתי, שטען כי זכותם של המלכים ויורשיהם אחריהם למשול אינה ניתנת להפקעה. מבחינה זו, הרומנטיקה היא אחת מהתנועות הרוחניות שהביאו להתעוררות הלאומיות באירופה ב.

סימני היכר

הרומנטיקה, בהיותה תנועה של התחדשות רוחנית ותגובת-נגד להארה וגם זרם מחשבתי מרכזי בן התקופה בחקר הספרות (מקובל התיקוף הקובע את ראשיתה של הרומנטיקה במחצית השניה של המאה השמונה עשרה - אין הסכמה על תאריך מסוים - ואחריתה בערך ב-1830), היא רבת-פנים, ועל-כן הוצעו כמה סימני היכר ש"אין לטעות בהם", כאשר מעת לעת ומחוג משכילים אחד לאחר משתנות ההגדרות ואין הסכמה כללית. עם זאת, מרבית הנסיונות לבטא את מהותה של המחשבה הרומנטית, מתרכזים לפחות בכמה מהעקרונות המכוננים הנסקרים להלן.

כאמור לעיל, הרומנטיקה מדגישה את החד-פעמי והאותנטי שבאדם (או לעתים "נפש יחידה" אחרת, דוגמת אומה) על חשבון האוניברסלי והמשותף לכל בני אדם. כישרונות ייחודיים של בני אנוש מסוימים, מסורות עממיות ייחודיות, זוכים לעניין מחודש מצד הרומנטיקנים. לרוב נחלקו ביניהם ההוגים והאמנים בין העדפת הגניוס, הכוח היוצר של האמן גיבור-התרבות, לבין הדגשת המסורות העממיות, הדיאלקטים וצורות החיים ה"אותנטיות" של בני מולדת אחת. באנגליה, למשל, העדיף המשורר, סמואל טיילור קולרידג', להדגיש יותר את ההיבט הראשון, בעוד ששותפו לגיבוש הרומנטיקה בשירה האנגלית, ויליאם וורדסוורת', שנחשב בחוגים אנגליים, לגדול המשוררים הרומנטיקנים באנגליה ולמנסח הרומנטיקה בספרות (רומנטיציזם, בלעז), העדיף להדגיש את ההיבט השני.

כחלק מן השיבה למסורות האותנטיות, הקודמות לנאורות והנוגדות את הרעיונות האוניברסליים לכאורה של לגיטימיות השלטון השושלתי, ההסתמכות על התבונה לבדה כמכשיר כל-יכול (בכח, לאו דווקא בפועל) לחקר האמת, כנגד עצם רעיון האמת האחת והיחידה, הניתנת והראויה להשגה באופן אוניברסלי ומובן מאליו, וכנגד ערכי הדת והמוסר, שמאז הרפורמציה הפרוטסטנטית, ביקשו הרומנטיקנים להדגיש את 'הקשר לטבע', למרחבים הפתוחים, בטהרתם, וסלדו בדרך כלל ממה שראו כהשתעבדותו של האדם ליצירי כפיו הוא: הנוף העירוני, המיכון, המסורות האינטלקטואליות והספרותיות. 
שני מאפיינים בולטים של ההגות הרומנטית, אשר מאגדת הוגים בעלי עמדות מנוגדות, הם התמקדות בסובייקט והתייחסות לכוחות המצויים בתוכו. 

לראשונה מאז הרנסאנס החלו הוגים ואמנים לשאת עיניהם אל ימי הביניים, שאנשי הרנסאנס והנאורות הדביקו להם שמות גנאי נוסח "ימי האפלה" (Dark Ages) או הביטוי "ימי הביניים" (Middle Ages) בעצמו, שלפיו אלף שנה של הסטוריה אירופאית מצטיירים כתקופת מעבר נטולת חשיבות ואופי. אותה התקופה עצמה נעשתה לפתע מושא הערצה. פולחן האבירות והרומאנסה של ימי הביניים בספרות (מן הרומאנסה נגזר שם התנועה - "רומנטיקה") מקורם ברומנטיקה. 

לראשונה מאז החל מאבקם של אינטלקטואלים אירופאים למען האחדת הלשון הכתובה והמדוברת בארצות השונות, למשל משוררים בני איטליה שאימצו להם את הניב הפלורנטיני כשפה הראויה להיות ל"איטלקית", הושם דגש דווקא על השונות של ניבים ושל צורות דיבור. המסורות והמנהגים של כל אזור והלשונות השונות עצמן, שרבות מהן היו כבר בחזקת ניבים ההולכים ונסוגים מפני השפה הרשמית במדינה, זכו להכרה מחודשת במעמדן, מצד רוב הרומנטיקנים.

חרף הנטייה הנפוצה לייחס לרומנטיקה באשר היא את ההיאחזות ברגש והאדרתו, ולרומנטיקנים את הרגשנות המופלגת כסימן היכר, הרי שהתרת הרסן מעל ביטוי הרגשות והנאמנות החדשה לרגש ולתבונה האישיים, על חשבון אלה המקובלים, שמן החוץ, בדרך כלל אינן בחזקת התרסה כנגד הרציונליות באשר היא, כנגד ההסתמכות על התבונה בכלל, כפי שנהוג היה לטעון בעבר. אם רבים הרומנטיקנים בספרות ובהגות האירופאית שהיו רגשניים יותר מקודמיהם, הרי זו אולי תגובת-נגד לרוח הנאורות המאופקת ומנוכרת בדרך כלל (אף כי צורה כלשהי של רגש אנושי אוניברסלי תופסת מקום חשוב במסורת הנאורות עד לקאנט), ויותר בחזקת תוצר לוואי של ערכי הרומנטיקה מאשר מסד רוחני להם.

מהבחינה הפוליטית, נודעה חשיבות מיוחדת ליחסם של חסידי הרומנטיקה למהפכה הצרפתית, שהיה, בקרב הראשונים, חיובי ביותר, אוטופי אפילו, עד לימי שלטון הטרור של רובספייר, ולאחר מכן מסויג ומפוכח יותר. בקרב הרומנטיקנים המאוחרים שימש מאורע מכונן להוויה המהפכנית, החדשה של אירופה, וליתר דיוק: ההתהוות, שתפסה את מקומה של ההווייה הסטאטית בפוליטיקה ובמחשבה האירופאית, להבנתם.

רומנטיקה בספרות

אנגליה

בין מבטאיה העיקריים של הרומנטיקה האנגלית בפרוזה, בדרמה ובעיקר בשירה, נוהגים למנות קודם לכל את ויליאם וורדסוורת' וסמואל טיילור קולרידג' בני "הדור הראשון", לורד ביירון, פרסי ביש שלי, מרי שלי וג'ון קיטס, בני "הדור השני". רומנטיקן מוקדם יותר, שמקובל כיום לראותו כראש ומבשר לתנועה הרומנטית בספרות האנגלית, אף כי לא נודעה לו השפעה מרובה על בני זמנו, היה המשורר והצייר וויליאם בלייק.

טקסטים

* 1774 יוהאן וולפגנג פון גתה, ייסורי ורתר הצעיר - טקסט מכונן של הרומנטיקה בספרות הגרמנית.
* 1781 עמנואל קאנט: ביקורת התבונה הטהורה, ז'אן ז'אק רוסו: הווידויים - חשיבותם של שני הוגים אלה וכתביהם בתפקיד הדו-ערכי שנודע להם בתולדות הרעיונות: מחד היו נציגים מובהקים של תנועת ההשכלה והחשיבה של המאה השמונה עשרה בכללה; מאידך היו, כל אחד בדרכו, מגבשיה החשובים ביותר של ראיית עולם מהפכנית מהבחינה המטאפיזית והאפיסטמולוגית, שהעמידה את תבונת האדם (או יצור תבוני אחר), קולו הפנימי (רגש החובה, צו המצפון - במובן החזק), במרכז היקום ממש, וממילא במוקד העיון השכלתני. לרוסו במיוחד נודעה השפעה גדולה על הראייה הפוליטית של בני הדור, והרומנטיקנים בכלל זה, בנוסחו שלו לרעיון האמנה החברתית.
* 1781 פרידריך שילר, השודדים.
* 1786 רוברט ברנס, שירים, בעיקר בדיאלקט הסקוטי.
* 1789 ויליאם בלייק, שירים של תום.
* 1790 אדמונד ברק, הרהורים על אודות המהפכה בצרפת - ספר זה נחשב ברגיל לאחד הביטויים הרהוטים, המבריקים והמשכנעים ביותר לראיית העולם השמרנית. הריאקציה לדעות שהשמיע ברק התבטאה, בין השאר, בספרה של מרי וולסטונקראפט (להלן).
* 1792 מרי וולסטונקראפט, הצדקה לזכויות האישה.
* 1794 ויליאם בלייק, שירים של ניסיון - זהו כעין "ספר תאום" ל"שירים של תום" (לעיל) ויחדיו הם מהווים קורפוס שלם.
* 1798 ויליאם וורדסוורת' וסמואל טיילור קולרידג', בלדות ליריות.
* 1808 יוהאן וולפגנג פון גתה, פאוסט, חלק א'.
* 1812 לורד ביירון, מסע הצליינות של האביר הרולד, ספרים (Cantos) מס' 1 ו-2 - במחזור זה גיבש ביירון לראשונה את דמות הגיבור שלו, שהבשילה לגמרי ב"דון ז'ואן" (להלן), שנודעה לימים כגיבור ביירוני.
* 1819 לורד ביירון, דון ז'ואן, ספרים (Cantos) מס' 1 ו-2.
* 1820 פרסי ביש שלי, פרומתאוס המשוחרר, ג'ון קיטס, Lamia, Isabella, The Eve of St. Agnes, and Other Poems.

רומנטיקה בציור

רומנטיקה במוזיקה

בתחום המוזיקה, התקופה הרומנטית השתרעה על פני השנים 1800 - 1900 ובאה לאחר זו הקלאסית (אין לבלבל את שתי אלה עם התקופות זהות השם באמנויות האחרות) בהתאם ל"מטוטלת הסגנונות של התקופות" מבחינת הנטייה לאתוס או לפאתוס (רנסאנס - א', בארוק - פ', קלאסיקה - א', רומנטיקה - פ'). הסגנון הקלאסי היה במידת מה מחושב מדי בשאיפותיו לשלמות צורנית, הרמונית וכיוצא בזה. למעשה, המוזיקה בתקופה הקלאסית הייתה כפופה למסגרות באופן מחמיר, וזאת על מנת לשרת את האידאל ההדוניסטי של המוזיקה באותן שנים - מוזיקה שתהיה נעימה לאוזן, לא מסובכת, ללא קושי בהאזנה וללא תכנים רגשיים עזים. המלחין בתקופה הרומנטית שאף לפרוץ את כבלי הקונוונציות והאידאלים הישנים, כפי הנראה עקב השפעה רבה של המהפכה הצרפתית. הרומנטיקנים שאפו להגמיש את הצורה לטובת הרגש.

רומנטיקה באדריכלות

באדריכלות, הרומנטיקה העריצה מחדש את אדריכלות ימי הביניים ובפרט את האדריכלות הגותית. אדריכלות ימי הביניים נהפכה למושא למחקר ולשימור, לצד בנייה מחדש בסגנונות העתיקים. בולטת במיוחד היא התחייה הגותית בה נוצקו משמעויות חדשות לאדריכלות הכנסיות הדתית הגותית, ומבנים רבים שוחזרו, חודשו והושלמו בסגנון זה. בין הבולטים בתחיית אדריכלות ימי הביניים הם פרוספר מרימה והאדריכל והמשמר ויולה לה-דוק.

השלכות פוליטיות של הרומנטיקה
מעבר לתרומתה לגיבוש רעיון הלאומיות, נגזרות של השילוב בין רומנטיקה ונאורות מתבטאות גם באידאולוגיות פוליטיות. 
צד אחד של ההשפעה הפוליטית של הרומנטיקה על המחשבה הפוליטית הוא המדינה הרומנטית הליברלית. באופן פרדוקסאלי, דווקא הלהט המאפיין את הרומנטיקה עשוי להוביל לסובלנות פוליטית. כיוון שעקרונות רומנטיים ערערו על התפיסה שישנה אמת אחת אובייקטיבית ועוררו הערצה לנאמנות לאידאלים באשר הם, דרך החשיבה הרומנטית מובילה לכיבוד המאבק של האחר למשמעות ואי כפייה רעיונית של המדינה על אזרחיה. 
צד אחר של ההשפעה הפוליטית של רעיונות רומנטיים הוא פאשיזם ואף נאציזם, או גרסאות אחרות של "מדינה אומנת". מדינה כזו נתפסת כאידאל לשם עצמה, מבטאת את רוח האומה ומותר לה להכתיב לאזרחיה את תפקידם, שכן להם משמעות רק בהקשר ולכן למדינה לגיטימציה להשתמש בהם כרצונה.

לקריאה נוספת
*יעקב טלמון, רומנטיקה ומרי, אירופה 1815-1848, עם עובד.
*ישעיה ברלין, שורשי הרומנטיקה, הוצאת עם עובד.

קישורים חיצוניים




 
 

הרמוניה טונאלית פונקציונאלית היא אוסף של חוקי ההרמוניה שהתיצבו בסביבות ראשית תקופת הבארוק ואותם כתב והנחיל לדורות המלחין והחוקר ז'אן פיליפ ראמו. חוקים אלו התבהרו בתקופת הברוק בייחוד ביצירותיו הקוראליות של באך. כיום נלמדים החוקים בישראל תחת השם "הרמוניה מסורתית" במגמות המוזיקה התיכוניות ושליטה בנושא הינה חובה לבחינות הכניסה לבתי הספר למוזיקה באוניברסיטאות .

ההרמוניה הפונקציונאלית מתבססת על סולם מינורי או סולם מז'ורי לסוגם. הפונקציונאליות בהרמוניה בבסיסה בנויה על-פי עקרון של היררכיה ברורה בין דרגות הסולם ה"יציבות" (דרגות 1,3,5) ל"לא יציבות" כאשר כל דרגה הינה בעלת "שאיפה" אחרת ליציבות.

לדוגמה: דרגה 7 (סי בסולם דו מז'ור) נחשבת בעלת זיקה מאוד חזקה לדרגה 1 (דו) וברוב המקרים נדרשת לעשות תנועת חצי טון למעלה לפתרון.

מן החוקים האלה נגזרים חוקי ההרמוניה.
חוקי ההרמוניה הפונקציונאלית הינם חוקים לאקורדים בעלי שניים או שלושה מרווחי טרצות שונות או אחידות (אקורד מז'ור, מינורי, מוגדל, מוקטן, ספטאקורד ואקורד חסר) הבנויים בדר"כ בכתיבה לארבעה קולות - סופרן, אלט, טנור, ובס.

חוקי ההרמוניה הבסיסיים
בהרמוניה הפונקציונאלית ישנה חלוקה ברורה של האקורדים הבנויים על כל דרגות הסולם בהיפוכם השורשי (ראו היפוכי אקורדים) ל-3 פונקציות היררכיות מרכזיות:
# טוניקה - יציבות.
# דומיננטה - חוסר יציבות (משיכה רק לטוניקה או לפונקציה יותר דומיננטית מזאת הנתונה).
# סובדומיננטה - מוביל לדומיננטה או טוניקה.
סדר האקורדים נקבע על ידי הפונקציונאליות שלהן בתהליך יצירת המתח וההרפיה.

חלוקת הפונקציונאליות האפשריות (כל פונקציה מרכזית ניתן להחליף בפונקציה אחרת חלשה יותר או חזקה יותר בהתאם לתרחיש):

דרגה 3 <- דרגה 1 (טוניקה מרכזית) -> דרגה 6
 
דרגה 3 <-דרגה 5 (דומיננטה מרכזית) -> דרגה 7

דרגה 2 <-דרגה 4 (סובדומיננטה מרכזית)-> דרגה 6

מהלכים הרמונים בסיסיים ינועו לרוב על ציר 
"יציבות -> (הכנה למתח ->) מתח -> יציבות.
אם נסתכל על ציר זה בעזרת הדרגות, יראה מהלך זה כך:

<Math Formula>

מהלך נוסף הוא מהלך ה"שתיים-חמש-אחת" השכיח מאוד בג'אז. המהלך כשמו כן הוא: דרגה 2 -> דרגה 5 -> דרגה 1 (סובדומיננט -> דומיננט -> טוניקה):

<Math Formula>

היפוכי אקורדים

לאקורד בעל שלושה צלילים ישנם שלושה היפוכים, וכך הלאה.
להיפוכים תפקיד חשוב בהרמוניה הפונקציונאלית, הואיל והקול הנמוך ביותר שעליו נבנה האקורד או היפוכו (הבס) נחשב למכתיב ההתקדמות ההרמונית.

הולכת קולות
ההרמוניה המסורתית היא בעלת איסורים שמהם נבנים החוקים להולכת הקולות (בדרך כלל ארבעה קולות).

* הדרגות הראשיות יופיעו לפי הסדר: טוניקה , סוב דומיננטה , דומיננטה.(לטוניקה מותר לבוא "מתי שבא לה" , אך לסוב דומיננטה אסור לבוא אחרי הדומיננטה)
* אסור שאותה פונקציה תופיע בסוף תיבה ובראשית התיבה הבאה.
* אסורה תנועת בס של שתי (או יותר)  קוורטות או קווינטות באותו כיוון. 
* אסור שקול יעלה מעל או ירד מתחת לקול הקרוב לו.
* אוקטבות: אסור שיהיה מרווח של יותר מאוקטבה בין כל הקולות הקרובים למעט הבס והטנור (מותר עד 2 אוקטבות).
* קולות מקבילים: תנועה מקבילה של קווינטות ואוקטבות בין כל שני צלילים אסורה.

* אסורה גם הכפלת הטון המוביל הוי אומר - הכפלת הטרצה באקורד דומיננטי




ג'פרסון דייוויס (באנגלית: Jefferson Finis Davis; 3 ביוני 1808 - 6 בדצמבר 1889) היה חייל ופוליטיקאי אמריקאי. מנהיג מדינות הדרום במלחמת האזרחים האמריקאית. כיהן בסנאט, היה שר המלחמה בימי נשיא ארצות הברית פרנקלין פירס והיה נשיאה הראשון והיחיד של הקונפדרציה.

חייו
ג'פרסון דייוויס נולד בשנת 1808 בקנטקי, וכשהיה בן ארבע עברה משפחתו למיסיסיפי. בשנת 1824 התקבל לביה"ס לקצינים "וסט פוינט" וסיים את הכשרתו שם ארבע שנים מאוחר יותר בדרגת סגן-משנה. הוא שירת במקומות שונים ברחבי ארצות הברית, ובשנת 1833 קודם לדרגת סגן. שנה מאוחר יותר פרש מהצבא, כיוון שהתחתן עם בתו של מפקדו, לימים נשיא ארצות הברית, זכארי טיילור, בניגוד לרצונו. שלושה חודשים לאחר החתונה מתה אשתו ממלריה. לאחר פרישתו מהצבא, הפך דייוויס למפקח על גידול כותנה באחוזה פרטית במדינת מיסיסיפי ובמקביל לכך החל בלימודי מדע המדינה. 

בשנת 1843 ניסה לראשונה את כוחו בפוליטיקה, כשהתמודד לבית הנבחרים של מדינת מיסיסיפי מטעם המפלגה הדמוקרטית, והפסיד. לעומת זאת, בשנה שלאחר-מכן, הוא הצליח להיבחר לבית הנבחרים הפדרלי והחל במילוי תפקידו זה ב-4 במרץ 1845. 

בשנת 1846 פרצה מלחמת ארצות הברית-מקסיקו, שדייוויס תמך בה. הוא אף התפטר מבית הנבחרים ביוני אותה שנה והקים חטיבת מתנדבים, "הרובאים של מיסיסיפי", ולקח את הפיקוד עליה. בשנת 1847 הוא הצטיין בקרב של בואנה-ויסטה, זכה לשבחים ממפקדו, זכארי טיילור, וקודם לדרגת בריגדיר-ג'נרל (מקביל לדרגת תת-אלוף). 

לאחר שדייוויס פרש מהצבא בשנית, מושל מדינת מיסיסיפי מינה אותו להיות ממלא המקום של נציג המדינה בסנאט. בשנת 1851 הוא נבחר לתפקיד זה, אך פרש בספטמבר אותה שנה כדי שיוכל להתמודד על תפקיד המושל. בבחירות האלה הוא הפסיד בהפרש של 999 קולות. 

אף על פי שלא הייתה לו כל משרה ציבורית, המשיך דייוויס לעסוק בפוליטיקה. בבחירות לנשיאות ארצות הברית בשנת 1852 הוא פעל למען פרנקלין פירס, אשר ניצח בבחירות אלה ומינה את דייוויס לשמש בתור שר המלחמה שלו. בתפקידו זה דייוויס נאם בפני הקונגרס למען מסילת הברזל הטרנס-אמריקאית ואף שכנע את הנשיא לרכוש שטחים בצפון מקסיקו להקמת המסילה. כיוון שפירס הפסיד את המינוי הדמוקרטי לבחירות של שנת 1856, דייוויס התמודד בבחירות לסנאט, וזכה להיות נציג מדינת מיסיסיפי בפעם השלישית. באותה תקופה החלו לעלות במדינות הדרום רעיונות על פרישה מהברית בעקבות חיכוכים על רקע נושא העבדות, ודייוויס נאם באופן תקיף ונמרץ נגד צעד זה. למרות זאת, משפרשה מדינת מיסיסיפי מהברית, היה זה דייוויס שהכריז על כך בסנאט - והתפטר. 

לאחר פרישת מדינות הדרום ב-1861 והתפטרותו מהסנאט, מונה דייוויס להיות מייג'ור-ג'נרל (מקביל לדרגת אלוף) בצבא הקונפדרציה החדש. ב-9 בפברואר אותה שנה הוא נבחר להיות נשיאה הזמני של הקונפדרציה, חרף התנגדותו. בין צעדיו הראשונים היו נסיונות להגיע להסכמה עם מדינות הצפון על הסדר כלשהו, אך אלה לא צלחו, ומלחמת האזרחים האמריקאית פרצה. ב-6 בנובמבר 1861 דייוויס נבחר להיות נשיא הקונפדרציה לשש שנים. במשך כל תקופת כהונתו, אשר עברה בצל מלחמת האזרחים האמריקאית, הוא נאלץ להתמודד עם בעיות של חוסר בכוח אדם לצבא הדרום, חוסר במשאבים, וסגן-נשיא ופרלמנט שהתנגדו לו. הוא היה נערץ על חיילי הדרום, וכדברי עיתונאי אחד, הם הלכו לקרב בלי אספקה ובלי נשק, אך עם שמו של ג'פרסון דייוויס. 

זמן קצר לפני תום המלחמה, ב-10 במאי 1865, נאסר דייוויס בידי כוחות הצפון. הוא שוחרר בערבות, שנאספה על ידי אזרחים בכל רחבי ארצות הברית, שנתיים מאוחר יותר. התיקון ה-14 לחוקת ארצות הברית מנע ממנו כהונה בכל משרה פדרלית, ולכן הוא נאלץ לפרוש מהפוליטיקה. תחת זאת הוא טייל ברחבי ארצות הברית והעולם. כמו כן, דייוויס שימש כנשיא חברת הביטוח של קרולינה. הוא פרסם שני ספרים על מלחמת האזרחים האמריקאית, כאשר את השני שבהם הוא פרסם כחודש לפני מותו. הלווייתו בשנת 1889 הפכה להפגנה המונית של אנשי הדרום.

קישורים חיצוניים
* 
* 


 

ישיבת ההסדר "אורות שאול" פתח תקווה היא ישיבת הסדר בראשות הרב יובל שרלו והרב דוד סתיו ובעבר עמד בראשה גם הרב שי פירון. הישיבה הוקמה באלול ה'תשנ"ח (ספטמבר 1998) והיא נחשבת לאחת ממייצגות הקו המתון בקרב ישיבות ההסדר. 

בישיבה לומדים כ-120 תלמידים, חלקם בשירות פעיל בצה"ל במסגרת ההסדר. בין מוסדות הישיבה מכון להכשרת מורים בשלוחת מכללת אורות ישראל, תוכנית ל"בני עליה" הבאים מרחבי העולם, וכן בסמוך לישיבה קיימת ישיבה תיכונית. באלול תשס"ט החל הרב אברהם בלידשטיין לכהן כסגן ראש הישיבה.

בכסלו תשע"ב, הצטרפה הישיבה לרשת אמי"ת.

דרכה של הישיבה
ישיבת פתח תקווה מתאפיינת בעיסוק נרחב בתחומי התנ"ך, האגדה, ההגות, המחשבה והמוסר. בישיבה מתקיימים שיעורים בתחומים אלה כחלק אינטגרלי מלימוד התורה.
הרחבה זו של לימוד התורה הנה חלק מהחיפוש אחר תורת ארץ ישראל, ובפרט לימוד התלמוד הירושלמי והמדרשים שנתחדשו בארץ ישראל.

בישיבה מושם דגש על לימוד התנ"ך, מתוך ראייתו כספר מרכזי בעיצוב תפיסת העולם הדתית, זאת באמצעות לימוד ספרי התנ"ך לעומקם ואימוץ דברי הנביאים כהכוונה בעבודת ה'.

הלימוד בישיבה מתאפיין בפתיחות, המתבטאת בבחינת מקורות תורניים רבים ועיון בהם לצורך ליבון סוגיות, במטרה להגיע מתוכם להעמקה. לצד חשיפה זו, נדרשת הכרעה חד-משמעית.

הישיבה עוסקת בסוגיות ציבוריות הקשורות בצביונה הדתי של מדינת ישראל ובשאלות ממלכתיות, עיוניות והלכתיות, מתוך שאיפה לקחת חלק בעיצוב דמותה הדתית של המדינה.

כחלק ממגמה מתחדשת בישיבות הציונות הדתית, הישיבה מעודדת פיתוח יצירה מקורית. הישיבה מוציאה עלון שבועי פנים-ישיבתי בשם "פתחון פה", בו מתפרסמים מאמרים של תלמידי הישיבה, רבעון עיוני בשם "פתיחתא", וקובץ בשם "פיתוחי חותם", בו מתפרסמים מאמרים עיוניים פרי עטם של תלמידי הישיבה, בנושאי תנ"ך, תלמוד, אגדה ומחשבת ישראל. בנוסף, מוציאה הישיבה קובץ ספרותי בשם "טפטופים", בו מתפרסמות יצירות שירה ופרוזה פרי עטם של תלמידי הישיבה. בשנת תשס"ד (2004) פרסמה הישיבה ספר בשם "באי היום - תלמידי ישיבה כותבים", ובו מבחר שירים וקטעי פרוזה שפורסמו לראשונה ב"טפטופים". שני סיפורים של תלמידים בישיבה פורסמו בספר "אהבה ומצוות אחרות" (ידיעות אחרונות, 2008).

קישורים חיצוניים
*
*
* כתבה מתוך הבטאון "אתרוג" של הסתדרות המורים
* כתבה באתר nrg על קובץ היצירה "באי היום" בהוצאת הישיבה
* באתר רמבי"ש

הערות שוליים



דנוור היא עיר הבירה של מדינת קולורדו שבארצות הברית, וכן העיר הגדולה ביותר במדינה זו. נכון לשנת 2008, מתגוררים בעיר כ-610,000 תושבים והיא העיר ה-24 בגודלה בארצות הברית והשנייה בגודלה באזור הרי הרוקי. במטרופולין של דנוור מתגוררים כ-2.5 מיליון תושבים, כמחצית מאוכלוסיית מדינת קולורדו.

דנוור היא בעלת אוכלוסייה מגוונת, מרביתם של התושבים בעיר עוסקים בספורט הנפוץ ביותר שם סקי. את הסקי ניתן לעשות בכמה מוקדים תיירותיים  שקרובים לעיר, הנפוצים והיוקרתיים מביניהם וייל (vail) ואספין (aspen), כמובן ישנם עוד רבים.  

לעיר קבוצה בליגת ה-NFL דנוור ברונקוס, בליגת ה-NBA דנוור נאגטס, בליגת ה-NHL קולורדו אוולאנש ובליגת ה-MLS קולורדו ראפידס.

בעיר נמצא המרכז היהודי הלאומי לרפואה ולמחקר, שמתמחה במערכת הנשימה, המערכת החיסונית ומחקר וטיפול באלרגיות.

קישורים חיצוניים
* 





לוס אנג'לס לייקרס (באנגלית: Los Angeles Lakers) היא קבוצת כדורסל בליגת ה-NBA. הקבוצה נוסדה ב-1946 בעיר דטרויט במדינת מישיגן בשם דטרויט גֶמְס והחלה את דרכה בליגת ה-NBL. בשנת 1947 עברה הקבוצה למיניאפוליס במדינת מינסוטה ונקראה מיניאפוליס לייקרס בשל האגמים הרבים שבשטח מדינת מינסוטה המכונה "ארץ עשרת אלפים האגמים". ב-1948 הצטרפה הקבוצה לליגת ה-NBA.

בשנת 1960 עברו הלייקרס אל העיר לוס אנג'לס בקליפורניה. הלייקרס היא הקבוצה המעוטרת ביותר ב-NBA, מלבד בוסטון סלטיקס, ולזכותה 16 אליפויות ו-15 סגנויות אליפות. הלייקרס מחזיקים במספר שיאים קבוצתיים כמו הקבוצה בעלת הניצחונות הרבים ביותר בתולדות הליגה, ומאז מעברה ללוס אנג'לס נעדרה ממשחקי הפלייאוף 4 פעמים בלבד.

בשורות הלייקרס שיחקו שחקנים גדולים ששינו את פני הליגה דוגמת ג'ורג' מיקן, וילט צ'מברליין, כרים עבדול-ג'באר, ארווין "מג'יק" ג'ונסון, שאקיל אוניל, קובי בראיינט ועוד רבים. במהלך שהותם במיניאפוליס, זכו הלייקרס בחמש אליפויות אך עם מעברם ללוס אנג'לס חלה תקופת יובש שנמשכה עד לקבוצת השואו-טיים של שנות ה-80 (למעט אליפות בודדת ב-1972 על חשבון ניו יורק ניקס) עם כרים עבדול ג'באר ומג'יק ג'ונסון. לאחר פרישת השניים ממשחק פעיל הלייקרס, לא זכו הלייקרס באליפות במשך 12 שנים עד שבשנת 2000 הובילו אותה  שאקיל אוניל, קובי בראיינט והמאמן פיל ג'קסון לאליפות ובהמשך לעוד שתי אליפויות רצופות. הגמוניה מחודשת זו נשברה לאור סכסוך מתמשך בין שני כוכבי הקבוצה, בראיינט ואוניל ועזיבת האחרון לקבוצת מיאמי היט.

במהלך עונת  קבע שחקן הקבוצה קובי בראיינט את שיא נקודות של שחקן בקבוצה כאשר קלע 81 במשחק נגד טורונטו ראפטורס. הישג זה ממוקם במקום השני ברשימת הקלעים במשחק אחד כל הזמנים, שני רק לווילט צ'מברליין שקלע 100 נקודות במדי פילדלפיה ווריורס.

בעונת , הלייקרס זכו באליפות המערב, והגיעו עד לגמר ה-NBA, אך שם הם הפסידו לבוסטון סלטיקס 4-2 בסדרה.
בעונה לאחר מכן, , זכו הלייקרס באליפות ה-NBA לאחר ניצחון 4-1 בגמר על אורלנדו מג'יק. בעונת , זכו הלייקרס באליפות ה-NBA לאחר ניצחון 4-3 בסדרת הגמר על בוסטון סלטיקס. בעונת , הודחו הלייקרס בשלב חצי גמר המערב, לאחר שהובסו 4-0 בסדרה נגד דאלאס מבריקס. במאי 2011 מונה מייק בראון למאמן הקבוצה במקומו של פיל ג'קסון.

שחקנים בולטים בעבר ובהווה

סגל נוכחי
עודכן לאחרונה בתאריך- 8 בפברואר 2012

קישורים חיצוניים

*



קול ירושלים היה אות-הקריאה ושמם של השידורים העבריים בתחנת הרדיו של המנדט הבריטי בארץ ישראל. שידורי הרדיו המנדטורי היו בשלוש השפות הרשמיות של המנדט - אנגלית, ערבית ועברית, והיה זה שירות הרדיו הראשון ששידר שידורים סדירים בעברית. "קול ירושלים" פתח את שידוריו ב-30 במרץ 1936, ושידוריו נמשכו עד להקמת המדינה, ותחילת שידורי הרדיו במדינת ישראל. הגוף המנדטורי שניהל את השידורים נקרא "שירות השידור של פלשתינה (א"י)" - The Palestine Broadcasting Service - PBS. בשנת 1942 פוצל השידור לשתי רשתות, אחת שידרה בעברית ובאנגלית והאחרת באנגלית ובערבית. עם תהליך סיומו של שלטון המנדט הבריטי ובימי מלחמת העצמאות, "קול ירושלים" היה שמה של תחנת שידור ישראלית. תחנה זו פעלה בירושלים באופן עצמאי ובמקביל לתחנת קול ישראל שפעלה בתל אביב.

פתיחת השידורים
רעיון פתיחת התחנה הוצע לממשלה הבריטית על ידי מומחה בשם סטריקלנד שפעל במסגרת ועדת שו. על פי הצעתו של סטריקלנד, ניתן יהיה לתרבת את הפלאח באמצעות תחנת רדיו ממשלתית שתלמדו חקלאות חדישה והתאגדות חקלאית.

לאחר 14 חודשי הכנה, שהחלו בדצמבר 1934, ניתן היה להתחיל בשידורים. ב-30 במרץ 1936 בשעה 16:17 הגיע לרמאללה הנציב העליון, ארתור גרנפל ווקופ. במקום נכחו כבר נכבדים יהודים וערבים. הנציב חיבר את המשדר לזרם החשמל, והמנהל הכללי של הדואר בארץ ישראל, ויליאם הדסון, פתח את השידורים בהכריזו "It is Jerusalem Calling". לאחר מכן נשמעה קריאה דומה בערבית מפי השדרן קעבאני, ולאחריו קרא קריין עברי בשם עבאדי, "הלו! הלו! ירושלים מדברת!". לאחר נאומו של הנציב, ניגנה תזמורת הגדוד השני של ה"קאמרון היילנדרס של המלכה". המשך שידורי היום הראשון של התחנה היה מירושלים, מאולפני התחנה בבניין מלון פאלאס לשעבר. בתוכנית שידור חי של שירים בביצוע ברכה צפירה, קונצרט של התזמורת הקאמרית עם הצ'לנית הסולנית תלמה ילין, והקראת שירה מפי "הגברת הראשונה של התיאטרון העברי" חנה רובינא, שקראה מתוך "מגילת האש" של ביאליק וקטעים משיר השירים. כן הושמעו תכניות בשפה הערבית ותכניות שהועברו מן ה-BBC. נמסר כי השידורים נקלטו היטב אף בקהיר.

אות הקריאה העברי של התחנה

אות הקריאה העברי - "קול ירושלים", נקבע כפשרה, שנועדה למנוע שימוש בשמות "ארץ ישראל" מחד ו"פלשתינה" מאידך. תחילה ביקשו השדרנים היהודים לפתוח בקריאה "קול ארץ ישראל" או "קול פלשתינה ארץ ישראל", אך הדבר עורר התנגדות חריפה מצד הערבים והבריטים (שמו הרשמי המנדט בעברית היה "פלשתינה (א"י)", כמעין פשרה שנועדה למנוע שימוש בולט בשם "ארץ ישראל"). במהלך השידור, לא הורשו קרייני התחנה לומר בעברית "ארץ ישראל", אלא "פלשתינה-אָ"י" בלבד.

לוח התכניות
עיקר השידורים היה בשלוש השפות הרשמיות של המנדט: אנגלית, ערבית ועברית. כמו כן שודרו מהדורות חדשות בשפות נוספות. בתחילת פעילותו שודרו ברדיו תכניות עבריות במשך שעה אחת, אך בהמשך התרחבו השידורים בעברית לחמש שעות ביום ויותר. בסופו של דבר התגבש לוח תכניות עשיר בעברית כמו גם באנגלית ובערבית.

באמצע שנות ה-40 כלל לוח התכניות את השידורים הבאים: התכניות נפתחו מדי יום בשעה 12:00 בצהריים עם קיצור החדשות באנגלית, ערבית ועברית. אותות זמן שודרו בשעות 12:00, 14:00, 16:00, 18:00, 20:00 ו-21:30. בנוסף למהדורת החדשות של השעה 12:00 שידרה התחנה מהדורת חדשות נוספת בשפה האנגלית, שתי מהדורות נוספות בשפה העברית, וכן מהדורות בשפות פולנית, טורקית, צרפתית וגרמנית. ארבע שעות מדי יום הוקדשו לשידורים בערבית. בנוסף לכך שידרה התחנה שידורים שיועדו לבתי הספר ולנוער ("הסכת והשכל"), לעקרת הבית, לילדים ולחיילים, וכן קונצרטים, תכניות "כבקשתך", ותכניות העשרה במגוון נושאים.

מהדורות החדשות
התחנה לא שלחה כתבים לאיסוף חדשות, פרט לנוכחות באירועים חגיגיים וקבועים מראש, כגון השבעת הנציב העליון, או כנס מחולות העם בדליה ואירועים דומים. לשם שידורי החדשות מן התחנה פעל גוף בשם "מחלקת החדשות של לשכת העיתונות הממשלתית", שאסף ידיעות שהגיעו אליו מסוכנויות ידיעות שונות. ידיעות אלו עובדו למהדורת חדשות שאורכה כעשר דקות ששודרה בשפות שונות. הרדיו העסיק גם "סוקרי חדשות" שהאזינו לשידורי תחנות רדיו נוספות מהעולם. התחנה התגאתה בכך שלעתים שידרה ידיעות עוד בטרם שודרו אצל "האחות הגדולה" ה-BBC. כך, למשל, הודעות מיוחדות של סטלין שהיו משודרות בתחנות דוברות רוסית שנהגו לשדר את החדשות רבע שעה לפני כל שעה עגולה, היו נקלטות בתחנה ומשודרות מיד, כ"מבזק", כאשר ה-BBC נהג להמתין לשעה העגולה. כן הייתה התחנה ראשונה לקלוט שידור דובר צרפתית מאלג'יר שדיווח על כיבוש רומא, ושידרה את הידיעה בטרם שודרה זו בתחנות הרדיו העיקריות של הכוחות הלוחמים.

לאחר יצירת "עלון החדשות" הוא היה מופץ לשבע מערכות חדשות, בשבע שפות שונות, שהיו מעבדות אותו לצרכיהן. כך, למשל, התמקדה המערכת הצרפתית בנעשה בצרפת ובצפון אפריקה, והמערכת העברית נהגה להוסיף לעלון החדשות מגוון ידיעות מקומיות.

לעתים יצרו הסדרים אלו תקלות מבדחות. כך, למשל, דיווחה התחנה בימי מלחמת העולם השנייה כי "בשעת התקדמותם תפסו הצבאות הסובייטים רכבת צבאית גרמנית שהייתה עמוסה טאנקים ושדות תעופה עד אפס מקום", ובהזדמנות אחרת כי "מעל לחזית האיטלקית הפילו אתמול מטוסי הקרב של הברית שלושים מטוסים גרמנים ומבחר מכוניות משא". 

הגלגל

התחנה פרסמה, החל מ-13 ביולי 1943, שבועון בעברית בשם "הגלגל", שהציג את עצמו כ"דו שבועון לבעיות העולם ולקול ירושלים". השבועון יצא לאור מטעם "מיניסטריון המודיעין הבריטי, על ידי לשכת המודיעין הממשלתית בירושלים".

"הגלגל" פרסם את לוחות השידורים של התחנה, סקירות על הנעשה בה, תקצירים של הרצאות שניתנו במסגרת שידורי התחנה, ותמונות שהתקבלו מרחבי העולם, כמו גם מבחר פרשנויות, כתבות מגזיניות וידיעות, שתורגמו לעברית מעיתונים בריטים מובילים כ"דיילי אקספרס" או "האקונומיסט". 

"הגלגל" לא הסתפק בסיקור חדשות ובנעשה ברדיו, אלא סיקר באופן נרחב את חיי התרבות בארץ, ונתן ליוצרים מקומיים במה להעלאת יצירותיהם.

רקע טכני

אולפני התחנה שכנו בבניין מלון פאלאס לשעבר, ברחוב ממילא (היום רחוב אגרון)  מול בריכת ממילא בירושלים. משדר התחנה היה ברמאללה. השידור היה בתדר 668 קילוהרץ, באורך גל 449 מטר. עוצמת המשדר (מרקוני) הייתה 20 קילוואט. ההדרכה והתוכנית להפעלת התחנה ניתנו על ידי שירות השידור הבריטי, הבי בי סי.

בסוף יוני 1939 הועברו האולפנים לבית שידור חדש ומודרני בבניין ובמתחם שהיה ידוע בירושלים בשם "בניין החבשים" שנמצא בדרך הנסיכה מליסנדה, כיום רחוב הלני המלכה מס' 21, מתחם המשמש כיום את קול ישראל.

בשנת 1942 הקים "שירות השידור של פלשתינה (א"י)" רשת שנייה (PBS 2) בתדר 574 קילוהרץ, באורך גל 522 מטר, עם משדר דומה בהספק של 20 קילווט, דרכו שודרו התכניות בעברית ובאנגלית. תדר השידור של הרשת הראשונה (PBS 1) הוזז קלות לתדר 677 קילוהרץ באורך גל 443 מטר, וזאת כדי לשפר את הקליטה באירופה. דרך משדר זה שודרו התכניות בערבית ובאנגלית.

המצב הביטחוני
השידורים החלו בתקופה של מתיחות רבה בין היהודים לערבים בארץ, מתיחות שהידרדרה תוך זמן קצר למה שכונה מאורעות תרצ"ו 1936, או המרד הערבי הגדול עם זאת, החידוש התקבל בברכה והשידורים לא שובשו, עד שב-2 באוגוסט 1939, בפעולה של ארגון האצ"ל שנקראה "פיצוץ בית השידור הממשלתי", הוחדרו מטעני נפץ לבית השידור. שלושה מטענים התפוצצו בשעה 17:20 אחר הצהריים בחדר הפיקוח ובאולפני הרדיו החדשים בבית השידור. הקריינית מאי וייסנברג והמהנדס הערבי-נוצרי אדיב אפנדי מנסור נפצעו קשה, ובהמשך מתו מפצעיהם. עקב הפיצוץ בחדר הפיקוח, שהוא החוליה המקשרת בין האולפנים בירושלים למשדר ברמאללה, השידור המשיך מאמצעי שידור שהיו באולפן הצמוד למשדר ברמאללה. תכניות הערב שודרו גם כן מהאולפן ברמאללה, ולשם כך הוסעו הקריינים והאמנים של תכניות הערב בכלי רכב משוריינים מירושלים לרמאללה.

ב-17 במאי 1944, במלאת 5 שנים לספר הלבן, פשט כח אצ"ל בפיקודו של איתן לבני על תחנת השידור ברמאללה. המטרה הייתה להקריא בשידור מנשר מאת מנחם בגין.
באותה תקופה ישב הצנזור הבריטי בתחנה ברמאללה כשאצבעו על השאלטר. משום כך לא היה טעם להשתלט על האולפן אשר בירושלים. הכוח הצליח לשתק את התחנה למשך שעתיים אך לא עלה בידו לשדר את המנשר מפני שלא היה בנמצא מיקרופון.

רקע תרבותי
שידורי "קול ירושלים" היו נדבך חשוב בהתפתחות התרבות העברית. העורכים והקריינים היו אנשי היישוב שהפיקו תוכניות מוזיקה, מדע, תרבות ומסורת. בייחוד נודעה התחנה בתסכיתים ששודרו בה. אם בקהילות לשוניות רבות בעולם הביאו שידורי רדיו סדירים לשינויים תרבותיים ולשוניים מרחיקי לכת, הרי שלשידורי הרדיו הראשונים בעברית הייתה השפעה גדולה עוד יותר. לראשונה נשמעה עברית מדוברת בכל רחבי הארץ ובמגוון נושאים. שידורי הרדיו היו מעין מודל לדיבור עברי, בתקופה שבה מספר דוברי העברית היה עדיין קטן מאוד, ורוב היהודים הכירו את העברית בעיקר כשפה כתובה.

למעט תקופת שיתוף הפעולה שבין היישוב לבין הבריטים בימי מלחמת העולם השנייה, ביטאו שידורי התחנה את עמדת שלטונות המנדט, עמדה שהייתה לעתים עוינת כלפי הנהגת היישוב. שידורים אלה התקבלו בחוסר אמון ביישוב, ורבים העדיפו לקבל מידע על האירועים השוטפים מתחנות הרדיו המחתרתיות של הארגונים היהודיים. לקראת סיום המנדט הקימו גם ארגונים ערביים תחנות רדיו מחתרתיות.

סוף פעילותה של התחנה המנדטורית וקול ירושלים הישראלית
בחודש דצמבר 1947 הפקיד השלטון הבריטי את הלגיון הערבי על הביטחון בבית השידור והאולפנים ברחוב מליסנדה, העובדים היהודים עזבו את המקום ביום 14 בדצמבר 1947  והשידורים בעברית המשיכו כנראה מאולפנים אחרים בעיר. במקביל הוכן אולפן רדיו בבית החלוצות ומשדר קטן במחנה שנלר שפונה על ידי הבריטים במרץ 1948, זו הייתה התשתית הראשונה ל"קול ירושלים הישראלית". כך שעם קום המדינה פעלו שתי תחנות רדיו קטנות. האחת "קול ירושלים הישראלית" בירושלים והשנייה "קול ישראל" בתל אביב אשר שידרה ליישוב והעולם את הכרזת העצמאות.

עם התבססות השלטון הישראלי בעיר עברו התשתיות ואנשי המקצוע של "קול ירושלים" בכל תחומי השידור - אולפנים, קריינים, עורכי תוכניות, אנשי מקצוע בתחום המוזיקה, מהנדסים וטכנאים, ל"קול ישראל". התחנה הישראלית החדשה אף אימצה את תדר השידור של קול ירושלים (תדר 574 קילוהרץ של הרשת השנייה  PBS 2) , המעבר היה כה חלק עד שבשנת 2006 התהדר "קול ישראל" וחגג "70 שנה לקול ישראל" דבר שאינו לגמרי מדויק שכן "קול ישראל הפך לרדיו הרשמי של מדינת ישראל ביום הכרזת המדינה ב-1948" (ציטוט מאתר קול ישראל).

התשתיות של התחנה ברמאללה עברו לידי הירדנים, והם המשיכו למעשה את השידורים של הרשת ששידרה באנגלית ובערבית, מהאולפן ומהמשדרים המנדטוריים ברמאללה. שמה של התחנה הוסב ל"תחנת השידור של ירושלים הערבית" תחנה זו המשיכה לשדר בתדר 677 קילוהרץ באורך גל 443 מטר, שהיה התדר של הרשת המנדטורית הראשונה (PBS 1). בישראל כונתה תחנה זו בשם רדיו רמאללה.

לקריאה נוספת
* איזי מן, קול ישראל מירושלים - מדינה מאחורי המיקרופון, 2008.
* תמר ליבס וזוהר קמפף, "'הלא! ירושלים מדברת': החייאת הדיבור העברי ברדיו המנדטורי (1936–1948)", קתדרה 133, תשרי תש"ע
* תום שגב, "ימי הכלניות" ארץ ישראל בתקופת המנדט, כתר הוצאה לאור, 1999.

קישורים חיצוניים

*
 מאתר Israel Radio International
* 
*
* באתר קול ישראל, 70 שנה ל"קול ירושלים"
* 

הערות שוליים




קול המחתרת העברית הייתה תחנת השידור החשאית של הלח"י.

תחנת קול המחתרת העברית החלה את שידוריה בשנת 1941, ושידוריה נמשכו לסירוגין עד להקמת מדינת ישראל. עם קרייני התחנה נמנתה גאולה כהן, לימים חברת כנסת.


 
 
 

א.כ. נס ציונה היא אגודת ספורט אשר נוסדה בשנת 1980 בעיר נס ציונה. האגודה נוסדה על ידי מני ויצמן ויוסי גבע.
הקבוצה הבוגרת משחקת כדור יד בליגת העל לגברים ונחשבה עד תחילת עונת 2008-2009 כאחת מהקבוצות המובילות בענף; חלק משחקני הקבוצה שיחקו בנבחרת ישראל. הקבוצה מטפחת מחלקת נוער מצליחה.

בעונות 2002/2003-2005/2006 סיימה הקבוצה כמדורגת רביעית בארץ, ובעונות 2007/2008 סיימה הקבוצה את העונה כאשר היא מדורגת שלישית בארץ.
בעונת 2009-2010 התדרדרה הקבוצה לתחתית הטבלה ולא התמודדה על האליפות בפלייאוף.

הקבוצה משחקת בתלבושת בצבעים כתום וכחול ומגרשה הביתי הוא אולם צימרמן הנמצא ברחוב שדרות אפרים קומרוב.




 
 
 
  

סן אנטוניו ספרס (באנגלית: San Antonio Spurs) היא קבוצת כדורסל מקצוענית המשחקת בליגת ה-NBA בבית הדרום מערבי. ספרס (באנגלית: Spurs - דורבנות) ננעלים על ידי בוקרים כדי להאץ את דהירת הסוסים. טקסס, שבה נמצאת סן אנטוניו, ידועה בהיסטוריה של הבוקרים בה.

ראשית דרכה של הקבוצה הייתה בליגת ה-ABA בשנת 1967, בתור הדאלאס צ'אפרלס, הקבוצה עקרה לסן אנטוניו ושינתה כינויה לספרס ב-1973, והייתה אחת מארבע קבוצות שהתאחדו עם ליגת ה-NBA בשנת 1976 (האחרות הן דנוור נאגטס, אינדיאנה פייסרס, וניו יורק נטס) היחידה מביניהם שזכתה באליפות.

הקבוצה מחזיקה במאזן מושלם בסדרות גמר כאשר ניצחה בארבע סדרות כאלו ורק השיקאגו בולס מקדימים אותם עם שישה סדרות גמר ללא הפסד.

הקבוצה ממוקמת במקום השלישי בין המועדונים הפעילים ביחס נצחונות\הפסדים והחמיצו 4 פעמים בלבד את הפלייאוף בכל שנותיהם בליגת ה-NBA.

הקבותה זכתה 17 פעמים באליפות הבית הדרום מערבי והיא הקבוצה שזכתה באליפות הבית שלה מספר פעמים הרב ביותר בשלוש העשורים האחרונים, כאשר לוס אנג'לס לייקרס שנייה אחריה עם 16 כאלו.

הקבוצה הגיעה למשחקי הפלייאוף ב-19 מתוך עשרים העונות האחרונות, ולא החמיצה פלייאוף מאז הצטרפותו לקבוצה של כוכבה טים דאנקן בעונת .

הספרס בסאן אנטוניו
הספרס היא קבוצת הספורט המקצוענית היחידה של העיר סאן אנטוניו מבין ארבע הליגות המקצוענית בענפי הכדורסל, פוטבול, בייסבול והוקי קרח.

שחקני הקבוצה לאורך ההיסטוריה הם משתתפים פעילים בפעיליות קהילתיות בעיר, ושחקני עבר רבים עדיין מתגוררים בה כמו דיוויד רובינסון שייסד ביחד עם אשתו בית ספר פרטי בעיר עבור אוכלוסיות בעלות מצב סוציו-אקונומי נמוך, וג'ורג' גרווין שהקים בעיר מרכז לנוער.

הספרס קבעו מספר שיאי NBA לנוכחות קהל כאשר שיחקו באולמם הביתי הקודם אלמודום כולל ככמות הקהל הגדולה ביותר לסדרת גמר  בעונת  כאשר שיחקו מול פורטלנד טרייל בלייזרס. הספרס המשיכו למלא את אולמם בקביעות גם כאשר עברו לאולמם החדש הקטן והאינטימי יותר, ה-AT@T CENTR.

מאז 2003 הקבוצה נאלצת לקיים מסע ארוך של משחקי חוץ בחודש פברואר המכונה "מסע הרודיאו" או "Rodeo Road Trip" באנגלית מכיוון שבאולמם הביתי מתקיימות תחרויות מסורתיות של רכיבה על סוסים. למרות זאת הספרס באופן מסורתי מצליחים במשחקים אלו ואף קבעו שיא NBA לנצחונות חוץ רצופים כאשר ניצחו 8 כאלו בעונת .
 
היסטוריית הקבוצה
ליגת ה-ABA - דאלאס צ'אפאראלס (1967-1973)
הספרס החלו את דרכם בשנת 1967 בליגת ה-ABA, שהוקמה כליגה מתחרה לליגת ה-NBA, כקבוצה בשם דאלאס צ'אפאראלס. הקבוצה שהונהגה על ידי  קליף האגאן הייתה אחת מ-11 הקבוצות שהרכיבו את הליגה המפתיעה בהצלחתה כמתחרה לגיטימית לליגת ה-NBA. העונה השנייה של הקבוצה הייתה מעט מאכזבת כשהקבוצה סיימה במקום הרביעי והפסידה בפלייאוף בסיבוב הראשון לניו אורלינס. הקבוצה סבלה ממיעוט קהל ואי התעניינות בדאלאס. למעשה בעונת  נעשה ניסיון להחליף את שם הקבוצה לטקסס והקבוצה שיחקה באולמות שונים ברחבי המדינה על מנת להופכה לקבוצה שתייצג את כל המדינה, אך הניסיון הסתיים בכישלון והקבוצה חזרה לדאלאס בעונת .

ליגת ה-ABA - המעבר לסן אנטוניו (1973-1976)
בעוד הקבוצה משיגה הישגים דלים על המגרש, בעונתם השלישית הם שקעו גם מבחינה פיננסית, בעיקר בשל סירובם של קבוצת הבעלים של הקבוצה להשקיע כספים רבים בקבוצה. לאחר שלראשונה החמיצו את הפלייאוף בעונת  כמעט כל חברי קבוצת הבעלים נטשו את הקבוצה. קבוצה של 36 אנשי עסקים מסאן אנטוניו פנו לבעלים והגיעו איתם להסכם כך שהקבוצה תעבור לסאן אנטוניו למשך 3 שנים במהלכם תהיה להם אופציה לקנות את הקבוצה, ובמידה והקנייה לא תתבצע תחזור הקבוצה לדאלאס. לאחר שההסכם נחתם הקבוצה שינתה את שמה לסאן אנטוניו ספרס, וצבעי מדי הקבוצה שונו לשחור, כסף ולבן, שהם צבעי הקבוצה עד היום. 

כבר במשחקם הראשון בסאן אנטוניו הגיעו כ-6000 אוהדים אך הקבוצה הפסידה לסאן דייאגו. הקבוצה התפרסמה במהרה בזכות ההגנה היעילה שלה וקבעה שיא ליגה כאשר עצרה את יריבותיה על פחות ממאה נקודות 49 פעמים לאורך אותה עונה. הקבוצה הונהגה על ידי שחקן הליגה הותיק ג'יימס סילאס, ובמשך העונה התחזקה בשחקנים שון נייטר, שזכה בסוף העונה בתואר רוקי העונה ב-NBA, ובכוכב העולהג'ורג' גרווין שאת מעברו לקבוצה ניסתה בתחילה הנהלת הליגה למנוע בטענה שהדבר פוגע באינטרס הליגה. הקבוצה סיימה את העונה הסדירה במאזן 45-39 שהספיק למקום השלישי באיזור המערבי. במשחקי הפלייאוף הקבוצה התמודדה מול אינדיאנה פייסרס והפסידה לה לאחר סדרה מותחת של 7 משחקים. בסיכום העונה המעבר לסאן אנטוניו התברר כהצלחה גדולה כאשר העיר קיבלה את הקבוצה בידיים פתוחות וכ-6000 אוהדים בממוצע פקדו את משחקיה כל משחק, זאת בהשוואה למיקומה הקודם בדאלאס אז לעתים רחוקות הגיעו למשחקיה מספר תלת ספרתי של אוהדים. קבוצת אנשי העסקים שזיהו את הצלחת הקבוצה, החליטו כבר בסוף אותה עונה לרכוש את המועדון לצמיתות ולהשאיר את הספרס בסאן אנטוניו. 

למרות מאזן חיובי של 17-10 בתחילת עונת , פוטר המאמן פול ניסאלק על ידי הבעלים שלא היו מרוצים מסגנונה ההגנתי והאיטי של הקבוצה, והוחלף על ידי בוב באס שהצהיר שהספרס יאמצו סגנון חדש והתקפי יותר. ג'ורג' גרווין וג'יימס סילאס מילאו אחר רצון מאמנם והספרס הפכה לקבוצה שמתבססת על משחק מהיר והתקפי, ובסיום העונה השיגה מאזן של 51-33 שהיקנה לה את המקום השני במערב. גרווין הצהיר כי "התאוריה שלנו היא שאם הקבוצה מולנו תזרוק 100 פעמים לסל, אנחנו נזרוק 107 פעמים". אולם למרות העונה הטובה, הספרס הפסידו שוב לאינדיאנה פייסרס בשישה משחקים במשחקי הפלייאוף.

למרות שהספרס לא הצליחו במשחקי הפלייאוף, הספרס התבססו כאחת מהקבוצות המובילות בליגת ה-ABA ולמרות הגודל שוק הקטן יחסית של סאן אנטוניו הקבוצה הפכה לאחת מעוגני הליגה הצעירה והמרעננת. ביוני 1976 בוצע איחוד בין ליגת ה-ABA לליגת ה-NBA והספרס ביחד עם דנבר נאגטסת אינידאנה פייסרס והניו ג'רסי נטס עברו ל-NBA לעונת . הספרס ושאר קבוצות ה-ABA נאלצו לשלם לשתי קבוצות ABA חזקות אחרות תמורת הזכות לעבור לליגת ה-NBA.

עידן ה-NBA: השנים של ג'ורג' גרווין
למרות שנשמעו ספקות ברחבי הליגה לגבי יכולת השתלבותם מבחינה מקצועית של הקבוצות החדשות ב-NBA, הספרס השתלבו היטב כבר מעונתן הראשונה והשיגו מאזן של 44-38 והשיגו את המקום הרביעי בקונפרס המזרחי וזאת למרות קשיים שהערימה הליגה על קבוצות ה-ABA כולל הגבלה על בחירות הדראפט שלהם ורווחים מזכויות שידור. בליגה המאוחדת הם פגשו לראשונה קבוצה יריבה ממדינת טקסס, היוסטון רוקטס ששיחקו במדינה חמש שנים לפני האיחוד.

לאורך עונת ‏‏, ג'ורג' גרווין ודיוויד תומפסון מקבוצת דנבר נאגטס נלחמו על תואר מלך הסלים של הליגה. ביום האחרון של העונה הסדירה נטל תומפסון את ההובלה לאחר שקלע 73 נקודות נגד דטרויט פיסטונס. גרווין ידע שהוא חייב לקלוע 58 נקודות נגד ניו אורלינס כדי לעקוף אותו. הוא פתח את המשחק היטב כאשר קלע 20 נקודות ברבע הראשון. ברבע השני, גרווין שכינויו ה"אייסמן" היה אפילו טוב יותר וקבע שיא ליגה של 33 נקודות ברבע.כבר בתחילת הרבע השלישי הגיע גרווין לנקודה ה-58 שלו וסיים את המשחק עם 63 כאלו ותואר מלך הסלים של העונה. בסך הכל הספרס סיימו את העונה עם מאזן מצויין של 52-30 וזכו באליפות הבית המרכזי, אך נכשלו שוב במשחקי הפלייאוף כאשר הפסידו לוושינגטון בולטס בשישה משחקים למרות יכולת מצויינת של גרווין שקלע 33.2 נקודות בממוצע בסדרה. 

בשנים הראשונות הקבוצה שיחקה בבית המרכזי במזרח, ובשנתם הראשונה ב-NBA, אף הגיעה לגמר המזרח נגד בוסטון סלטיקס והפסידה בשבעה משחקים לסלטיקס שהמשיכו לזכייה באליפות, לאחר שהובילו 1:3. אך מתחילת שנות השמונים היא עברה לבית מערבי של הליגה. העיר סן אנטוניו נמצאת בדרום-מרכז ארצות הברית, ולכן היא הייתה יכולה להיות גם במזרח, אך בסופו של דבר הקבוצה עברה לאחר כמה שנים למערב. אז, כשהיו ארבעה בתים לליגת ה-NBA, היא שיחקה ב"בית המערב התיכון", והיום, כשיש שישה בתים, היא משחקת בבית הדרום-מערבי יחד עם הקבוצות דאלאס מאבריקס, יוסטון רוקטס, ממפיס גריזליס וניו אורלינס הורנטס.

השנים הראשונות של הספרס בליגת ה-NBA היו מוצלחות למדי והיא זכתה 5 פעמים בבית שבו שיחקו, הרבה בזכות כוכבם, ג'ורג' "אייסמן" גרווין. עם מעברו של גרווין לשיקגו בולס נסתיימה תקופה בסן אנטוניו והמועדון צנח למאזן שלילי של 21-61 בעונת 1988-1989. עונה לאחר מכן הצטרף לקבוצה  דייוויד רובינסון, שחקן צעיר וגבוה (2.13 מ') ששיחק בעמדת שחקן ציר. רובינסון התחייב לשרת בצי האמריקני קודם להצטרפותו לליגה ועל-כן דבק לו הכינוי "האדמירל", שליווה אותו בכל תקופתו כשחקן מקצועי. עם הצטרפותו, רשמו הספרס את השיפור הטוב ביותר שקבוצה כלשהי השיגה עד אז ב-NBA, הספרס השיגו 35 ניצחונות יותר מבעונה הקודמת, וסיימו תמיד במאזן חיובי את העונה הסדירה אך לא זכו באליפות. 

בעונת 1996-1997, בעקבות פציעה חמורה של רובינסון שהשביתה אותו למרבית העונה, נקלעה הקבוצה למשבר שהוביל אותה למאזן שלילי. בעקבות כך, זכו הספרס לבחור ראשונים בדראפט של אותה השנה, בו בחרו בשחקן גבוה נוסף טים דאנקן, ממכללת וויק פורסט. ציוותו של השחקן הגבוה (2.11 מ') לדיוויד רובינסון הוותיק הובילה לכך שבעונה שלאחר מכן ביצעה הקבוצה שוב מהפך גדול ודרמטי - ממאזן של 20 ניצחונות בעונה הקודמת למאזן של 56 ניצחונות בעונה זו. 

הצלחתו של הצמד הדביקה לו את הכינוי "מגדלי התאומים" והם שיחקו יחד במשך חמש עונות עד פרישתו של רובינסון בשנת 2003. כבר בשנה השנייה שלהם יחד, בעונת 1998-1999, הוביל הצמד את הספרס לזכייה באליפות הראשונה שלהם אי פעם, שהגיעה הרבה בזכותם אך גם בעזרת שחקנים ותיקים כמו מריו אלי וג'רום קרסי. עונה זו נפתחה בשביתת שחקני ה-NBA בעקבות מחלוקות שכר, שהובילה לקיצור העונה הסדירה ל-50 משחקי ליגה בלבד (במקום 82).

הספרס סיימו עונות מוצלחות נוספות לאחר האליפות אך נפלו בפלייאוף ללוס אנג'לס לייקרס החזקים. בעונת 2002-2003, עונת הפרישה של רובינסון, זכו הספרס שוב באליפות, כשבשורותיהם מצטיינים גם שני שחקנים לא אמריקאים, מאנו ג'ינובילי וטוני פארקר. מלבד שלישייה חזקה זו, שיחקו בקבוצה בשנים אלה שחקנים "אפורים" נוספים שהיוו שחקנים משלימים טובים מחד, אך לא כאלה שבלטו בנתונים הסטטיסטיים מאידך. אחד מהם הוא ברוס בואן, שהיה ידוע בזכות השמירה האישית ההדוקה שלו אשר הובילה אותו לזכיות בתארים אישיים כשחקן הגנתי.

עונה לאחר האליפות הפסידו הספרס בפלייאוף ללוס אנג'לס לייקרס, כאשר במשחק החמישי בסדרת גמר המערב ניצחו הלייקרס במהלך מעורר מחלוקת, ואחד המהלכים הדרמטיים ביותר בתולדות ה-NBA: שלשת ניצחון של דרק פישר במהלך שהחל כש-0.4 שניות (!) נותרו על שעון המשחק. הספרס המשיכו להוות אחת הקבוצות החזקות במערב והשיגו עוד אליפות בתום עונת 2004-2005 לאחר שגברו על דטרויט פיסטונס, בסדרת הגמר הראשונה שנמשכה שבעה משחקים מאז גברו היוסטון רוקטס על הניו יורק ניקס ב-1994. בעונת 2006-2007 השלימה הקבוצה סוויפ נגד קליבלנד קאבלירס וזכתה באליפות נוספת, רביעית במספר והאחרונה שלה עד כה, לאחר ניצחונות על דנוור נאגטס, פיניקס סאנס ויוטה ג'אז במערב. ל-MVP של סדרת הגמר נבחר טוני פארקר. 

את העונה ב2009-2010, פתחה הקבוצה כאחת מהמועמדות לאליפות, לאחר צירופו של שחקן איכותי נוסף, ריצ'רד ג'פרסון. עם זאת, בניגוד לתחזיות, הקבוצה סיימה את העונה רק במקום השביעי באזור המערבי, שהוביל אותה לסדרת פלייאוף מול המדורגת שנייה, דאלאס מאבריקס. רבים הופתעו כאשר הספרס הדיחו את המאבריקס בסיבוב הראשון של הפלייאוף, אך מזלם נגמר להם בסיבוב השני, כשהם הודחו בסוויפ  של 0-4 לקבוצת פיניקס סאנס.

בעונה 2011-2010 סיימה הקבוצה את הליגה הסדירה עם המאזן הטוב ביותר במערב. בשלב הפלייאוף הודחה הקבוצה בסיבוב הראשון, לאחר שהפסידה 4-2 למדורגת שמינית ממפיס גריזליס.

שחקנים בולטים בעבר ובהווה
* טים דאנקן
* ג'ורג "אייסמן" גרווין
* ארטיס גילמור
* דייוויד רובינסון
* אייברי ג'ונסון
* אלווין רוברטסון
* מריו אלי
* דניס רודמן
* שון אליוט
* ווילי אנדרסון
* לארי קינון
* רוברט הורי
* ברוס בואן
* עמנואל ג'ינובילי
* טוני פארקר

סגל נוכחי
עודכן לאחרונה בתאריך- 24 בדצמבר 2011

קישורים חיצוניים
* 

הערות שוליים



 
 
 
 
 
 
 


כיפת השלשלת (בערבית "קובת א סלסלה" או "מחכמת דאוד") היא מבנה שניצב במרכז הר הבית, מעט מזרחית לכיפת הסלע, בנייתה מיוחסת על ידי מרבית המקורות ההיסטוריים והחוקרים המודרניים לעבד אל-מלכ, שמלך בין השנים 685-705.‏‏

המבנה, מהקדומים ביותר שעל הר הבית, הוא מבנה קונצנטרי המורכב משני חלקים.
המבנה הפנימי מורכב מכיפה שקוטרה 14 מטר הנסמכת על גבי תוף משושה העשוי מפנדנטיבים ומתחת לכל אחד מקודקודיו - עמוד. המבנה החיצוני עשוי מצולע בעל 11 צדדים. במקורו, היה המבנה פתוח לגמרי, ללא כל קירות בינות לעמודים, אולם בתקופה מאוחרת יותר נסתמה אחת הצלעות החיצוניות ונהפכה למחראב. העמודים וכותרותיהם כולם נמצאים בשימוש משני. חלקיו הפנימיים של המבנה היו מצופים בפסיפסי זכוכית עד התקופה העות'מאנית, בה הוחלפו באריחי קרמיקה.

בתקופה הצלבנית הפך המבנה לקפלה על שם "יעקב הקטן". בתקופה כלשהי לאחר התקופה הצלבנית נבנה המחראב, שצופה בשיש על ידי בייברס. ייתכן שיש לייחס אליו את פסיפי הזכוכית, אם כי אלה עשויים להיות אף מוקדמים לו.‏‏

בתקופה העות'מאנית צופו החלקים הפנימיים באריחי קרמיקה.
בשנים 1975-6 עברה הכיפה מקצה שיפוצים בחסות הוקף, במהלכו נחשפו חלקים שהיו בלתי ידועים עד כה ואששו את הדעה כי צורתו של המבנה לא השתנתה מהותית מעת בנייתו. רבים מהשיפוצים המאוחרים הוסרו כדי לחשוף ולאפשר לשחזר את מראהו המקורי של המבנה.

תפקיד המבנה
הסיבה לבניית המבנה אינה ברורה. המקורות ההיסטוריים (גאוגרפים ערביים וספרות המסעות) מציעים מספר סיבות, ואף החוקרים המודרניים חלוקים ביניהם.

מספר מקורות מספרים על מסורת לפיה במקום זה עמד בית דינו של דוד המלך‏‏ בו הייתה תלויה שלשלת שדובר שקר לא יכל לאחוז בה, מאחר ששמה הנקרא בערבית הוא "כיפת בית דינו של דוד". לדעת קונרד שיק מסורת זו היא שיבוש של מקום ישיבתה של הסנהדרין בתקופת בית שני (בלשכת הגזית בבית המקדש כיוון שהיא נמצאת ליד שער ניקנור)‏‏.

במספר מקורות מתוארת הכיפה כבית אוצר. אולם, למרות הדמיון החיצוני החלקי‏‏לבתי אוצרות אומיים אחרים, (כגון בית האוצר שבדמשק), הרי שקשה לדמיין בית אוצר שנבנה ללא קירות. יתירה מזאת - מקור בן המאה ה-11 המתאר את מתחם הר הבית מונה את כיפת השלשלת ואת בית האוצר כשני מבנים נפרדים.

במקורות אחרים מתוארת הכיפה כמודל ששימש בעת בניית כיפת הסלע. אולם גם ברעיון זה יש מספר קשיים - אם מטרת הכיפה הייתה לסייע בעת הקמת כיפת הסלע, מדוע נבנתה בקרבה כל כך גדולה, עד שהיא עשויה להפריע למלאכת הבנייה, ומדוע לא פורקה עם סיום הבנייה? גם ההבדלים האדריכליים בין שתי הכיפות מעוררים תהיות - כיפת הסלע מורכבת משלושה חלקים - מעגל ושני מתומנים, בעוד כיפת השלשלת מורכבת משני חלקים שאינם דומים לכיפת הסלע. וההבדל הבולט ביותר - חיסרון הקירות החיצוניים.

דעה רביעית, שאינה מופיעה במקורות ההיסטריים, הוצעה על ידי ‏מרים רוזן-איילון. רוזן-איילון שמה לב לעובדה כי כיפת השלשלת ניצבת בדיוק במרכז הר הבית. רוזן איילון אף זיהתה בקצהו של הציר דרום-צפון את מה שלדעתה הוא מיקומו של המחראב המקורי של מסגד אל אקצא, ולפיכך כיפת השלשלת שימשה במשמעות דתית-סמלית, אולי מעין אומפאלוס.

לקריאה נוספת
* 

קישורים חיצוניים

Deny Pringle. (1993). Cambridge University Press, pp.182-185.

הערות שוליים


 

 
 
 
 
 
 
 


הרובע הנוצרי הוא הרובע הצפון-מערבי מבין ארבעת רובעי העיר העתיקה של ירושלים, לצד הרובע המוסלמי הרובע היהודי, והרובע הארמני. אזור זה מהווה אזור מגורים נוצרי בשל הימצאה של כנסיית הקבר במרכזו של הרובע. ברובע הנוצרי כ־40 מבני דת, בעיקר כנסיות אך גם מנזרים ואכסניות לעולי רגל נוצריים. אוכלוסיית הרובע הנוצרי מונה כ-6,000 תושבים.

התפתחות הרובע
במאה ה־19 עבר הרובע הנוצרי מהפכת בנייה בעקבות רצונן של מדינות אירופה להגביר את השפעתן באזור. השלטונות העות'מאניים ניסו להתנגד למהפכת בנייה זו על ידי הקשחת כללי רכישת הקרקעות באזור.
מעורבות אישית של ראשי מדינות אירופה (ובהם הקיזר הגרמני וילהלם השני וקיסר אוסטריה פרנץ יוזף) איפשרו בניית מבנים של מסדרים נוצריים ממדינות אלה.

לקראת סוף המאה ה-19 לא נותר עוד מקום ברובע הנוצרי למבני דת נוספים, חרף הביקוש הגובר לקרקע להקמת מוסדות כאלה. פתיחת תעלת סואץ ב-1869 הגבירה את זרם הצליינים האירופיים שהגיעו לירושלים, ומעצמות אירופה והכנסיות השונות התחרו ביניהם על רכישת השפעה ונציגות בולטת בעיר הקודש. הצרפתים הקימו אכסניה לצליינים, בית חולים ומנזר על קרקע פנויה מחוץ לחומת העיר העתיקה, בחלק הנושק לרובע הנוצרי - זהו המתחם הצרפתי.  עוד לפניהם התבססו הרוסים במגרש הרוסים הסמוך. בעקבות התפשטות זו של הרובע החוצה, התעורר הצורך במעבר שיקשר בין הרובע שבתוך החומות למבני הדת שמחוץ להן, ועל כן בשנת 1898 ניאותו השלטונות העות'מאניים לדרישה הנוצרית לפריצת שער נוסף בחומת העיר העתיקה בתחום הרובע הנוצרי, שנודע בשם "השער החדש".

מאפייני הרובע

הרובע הנוצרי בנוי סביב כנסיית הקבר המהווה את לבו של הרובע, וסמוכים אליה כנסיות ומנזרים. ככלל הרובע איננו מאופיין במבני מגורים (אלה מצויים בקצהו הדרום מזרחי של הרובע - בקרבת שער שכם), אלא דווקא במספר הרב של מוסדות דתיים, חינוכיים (כגון בית הספר הלותרני, בית הספר אקול דה פרֵר) והתיירותיים המצויים בו. 

חלק ניכר מהמוסדות הדתיים מצויים בתוך מתחמים סגורים התופסים חלק ניכר משטחו של הרובע. מלבד כנסיית הקבר שצוינה לעיל תופסים שטחים ניכרים גם  הפטריארכיה היוונית-אורתודוקסית הסמוכה לכנסיית הקבר, המנזר של המסדר הפרנציסקני, מנזר סן סלוודור המכונה גם קוסטודיה טרה סנטה, והפטריארכיה הלטינית. 

ברובע מספר רב של חנויות מזכרות לתיירים וכן בתי קפה, מסעדות ובתי מלון קטנים וגדולים. החנויות ברובע מצויות לאורך רחוב השוק - רחוב דוד וכן במוריסטן ולאורך רחוב הנוצרים. 

בתי המלון ברובע נבנו הן על ידי המוסדות הכנסייתיים עצמם על מנת לשמש בתי אירוח לעולי הרגל (למשל אכסניית קאזה נובה או בית ההארחה של הפטריארכיה היוונית-קתולית) והן בתי מלון פרטיים.

כמו כן ברובע מצויים גם מספר מוזיאונים קטנים (למשל המוזיאון של הפטריארכיה היוונית אורתודוקסית).

בקצהו הדרום מערבי של הרובע, כלואה בין קירות בתים, מצויה בריכת חזקיהו אשר שמשה בימים עברו לאגירת מי גשמים בירושלים.

אחד ממאפייניו הבולטים של הרובע הוא גגות הרעפים האדומים יוצאי הדופן בנוף העיר העתיקה.

מבנים בעלי חשיבות
כנסיות

* כנסיית אלכסנדר נבסקי - מנזר וכנסייה השוכנים במרחק של כמה עשרות מטרים מכנסיית הקבר, מול הכניסה הצפונית לכנסיית הגואל. המנזר קרוי על שם אלכסנדר נבסקי, נסיך רוסי מהמאה ה-13 אשר הדף פולשים גרמנים ושבדים מאדמתה של רוסיה. הכנסייה הוקמה על קרקע שנרכשה בשנת 1857 ויועדה להקמת קונסוליה רוסית. 
* כנסיית הגואל - כנסייה לותרנית פרוטסטנטית שנבנתה בין השנים 1893-1898. הכנסייה שוכנת בקצה הרובע הנוצרי, בסמוך למוריסטן. מגדל הפעמונים של הכנסייה מתנשא לגובה 40 מטרים ובולט בקו הרקיע של ירושלים. 
* כנסיית הקבר הקדוש - כנסייה גדולה הממוקמת במקום צליבתו וקבורתו של ישו. הכנסייה שוכנת בסופה של ה"ויה דולורוזה", במקום המזוהה כגבעת הגולגולתא הנזכרת בברית החדשה. מאז המאה ה-4 נחשבת לאחת הכנסייות החשובות והקדושות ביותר בעולם, ומשמשת כמוקד עליה לרגל עבור צליינים מכל רחבי העולם.
* כנסיית יוחנן המטביל -  כנסייה קטנה בדרומו של הרובע, בפינת רחוב הנוצרים ורחוב דוד (רחוב השוק). חלק מהכנסייה מתוארך לתקופה הביזנטית והיא מהכנסייות הקדומות ביותר בעיר העתיקה. הכנסייה קרויה על שמו של יוחנן המטביל ומכונה גם פרודרומוס, כינויו של יוחנן המטביל בשפה היוונית.

מנזרים
* המנזר היווני
* דיר אל סולטאן (בעברית "מנזר המלך") הוא מתחם על גג "קפלת הלנה הקדושה" בכנסיית הקבר, חלק מהתחנה התשיעית בויה דולורוזה השייך לכנסייה האתיופית, שאין לה דריסת רגל בתוך הכנסייה עצמה. מנזר דיר א-סולטאן מזכיר לצופים בו כפר ציורי. המנזר בנוי סביב חצר פנימית עם שער אדום בצורת צלב,  המוביל לאוסף של חדרים קטנים בנויים מחומר וקורות עץ.
* מנזר סן סלווטורה השוכן ברחוב סנט פרנסיס, הוא מנזר פרנסיסקני שנמצא במיקום זה החל מאמצע המאה ה-16. השטח עליו בנוי המנזר נרכש בשנת 1560 מידי הכנסייה האורתודוקסית הגאורגית והמנזר נבנה בהדרגה.

שווקים
* המוריסטן שמקור שמו בפרסית (بیمارستان בִימָרֶסְטָאן - בית חולים, או تيمارِسْتان תִימָרֵסְתָאן- בית משוגעים), הוא מתחם גדול ורבוע של רחובות, כיכרות, חנויות ובתי מלאכה ברובע הנוצרי.

מבנים בעלי חשיבות
* אכסניית קאזה נובה היא אכסניה הפרנציסקנית השוכנת ליד מנזר סן סלוודור, ברחוב הנושא את שמה. פירוש שמה של האכסניה בשפה הלטינית הוא "בית חדש", והיא קרויה כך משום שהאכסניה חדשה יחסית למנזר הסמוך אליה.

אתרים נוספים
* בריכת חזקיהו היא בריכת מים מתקופת בית שני השוכנת בדרומו של הרובע. לבריכה צורה מלבנית, אורכה (מדרום לצפון) הוא כ-75 מטרים, ורוחבה הוא כ-42.5 מטרים. בריכת חזקיהו ניזונה שנים רבות מבריכת ממילא על ידי אמת מים שהובילה מים בין שתי הבריכות, והייתה פעילה עד לדורות האחרונים. 
* מסגד עומר השוכן ליד כנסיית הקבר, נבנה במקום בו על פי המסורת התפלל הח'ליף עומר בן אל-ח'טאב כאשר ביקר עם כניסתו לירושלים בכנסיית הקבר.
* ח'נקה צלאחיה

יהודים ברובע הנוצרי
מטבע הדברים, מאופיו הפולחני הבולט של הרובע, ככלל לא התגוררו ברובע הנוצרי יהודים במהלך הדורות. בשלהי המאה ה-19 התפתח יישוב של כמה משפחות בודדות, כולן ספרדיות אמידות, ברחוב הנוצרים, שכלל בית כנסת קטן. עם פרוץ המרד הערבי הגדול -1929, נטשו יהודי הרובע את בתיהם לטובת העיר החדשה, כפי שעשו אחיהם, תושבי הרובע המוסלמי.

בשנת 89' רכשו אנשי עמותת "עטרת כהנים" מבנה גדול ברובע הנוצרי ששימש אכסניה לצליינים נוצריים והיה בבעלות הכנסייה היוונית-אורתודוקסית. הרכישה בוצעה באמצעות עמותות קש מארמני בשם מרדוריס מטוסיאן שהיה בעל החזקה בנכס. בעקבות כניסת היהודים למבנה פרצה סערה בינלאומית, ומאות ערבים הפגינו עם ראשי הכנסייה במקום נגד התושבים החדשים. בתקשורת הבינלאומית אף הוצגה תמונה של הפטריארך היווני-אורתודוקסי שרוע על הקרקע במהלך ההפגנה כתוצאה מאלימות של המשטרה ושאיפת גז מדמיע. בסופה של התדיינות משפטית מתישה קבע בית המשפט העליון כי הנכס בחזקת "עטרת כהנים", אך לא יורשו להתגורר בו יותר מעשר משפחות. כתוצאה מכך קיימים בבניין שטחים לא מנוצלים רבים. כיום מכונה המבנה "נאות דוד", מתגוררות בו עשר משפחות יהודיות, ופועל בו בית כנסת וישיבת לנתיבות ישראל.

לקריאה נוספת

* דוד קרויאנקר, ירושלים - מבט ארכיטקטוני, כתר הוצאה לאור, 1996.




הסקרום (TA: Os sacrum) או עצם העָצֶה הינה עצם משולשת בבסיס עמוד השדרה. העצה מהווה גם את הגבול העליון והאחורי (פוסטריורי) של אגן הירכיים. העצה קשורה לעצמות הכסל משני צידיה במפרקים הידועים בשם מפרקי העצה והכסל. הכסל היא אחת משלוש עצמות המרכיבות כל חצי אגן. חלקה העליון של העצה קשור לחוליה המותנית החמישית. בין השניים יש מפרק המורכב גם מדיסק בין-חולייתי. זהו אתר המועד לפורענות לפריצת דיסק. החלק התחתון של העצה מכונה חוד (Apex ossis sacri; Apex ossis sacralis) והוא קשור לעצם העוקץ ("עצם הזנב"). מנח העצה בעמידה אינו ישר אלא אלכסוני. החלק העליון של העצה הוא הקדמי ביותר.

העצבים
ההוראות של המוח עבור כל אזור האגן עוברות דרך מקלעת העצה ששורשיה הם שורשי העצבים המותניים הרביעי והחמישי.

בתוך מקלעת העצה העצבים מחליפים ביניהם סיבים שלאחר מכן הופכים שוב לעצבים ראשיים. הללו כוללים את עצב העכוז העליון והתחתון את עצב השת המעצבב את שרירי הגפיים התחתונות; את העצבים הספלנכניים (s1,s2,s3) אשר מסייעים בוויסות עשיית הצרכים (צואה ושתן) על ידי שליטה בסוגרים הפנימיים של המעי הגס ושל השופכה, ומעורבים אצל גברים במהלך הזקיפה של הפין.




קונג פו במנדרין מבוטא גונג פו (Gongfu 功夫). התעתיק הנפוץ כיום (kung fu) מבוסס על תעתיק וויד גיילס ולמרות זאת אמור להיות מבוטא כגונג פו ולא קונג פו.
הסימניה הסינית "גונג" (功) משמעה "עשייה מתמשכת" והסימניה "פו" (夫) משמעה "אדם".
יחדיו נוצר מונח שאין לו כל מקבילה בעברית או באנגלית והוא אינו שייך לאמנויות לחימה בלבד, אלא הרבה יותר כללי שמשמעותו יכולת או מיומנות שנרכשה תוך עשייה והשקעה לאורך זמן ממושך.

גונג פו הוא השם הכולל הנפוץ כיום לאמנות לחימה סינית. נהוג לחלק את אמנויות הלחימה הסיניות לשתי משפחות שונות. הראשונה היא משפחת האומנויות הפנימיות (שינג אי צ'ואן, בה גואה ג'אנג וטאי ג'י צ'ואן), השנייה היא משפחת האומנויות החיצוניות הכוללת את כל שאר אמנויות הלחימה הסיניות. 

או שו, וו שו, גאו שו, וו אי ושמות אחרים

השימוש במילה "גונג פו" כשם כולל לאמנויות הלחימה הסיניות נהיה פופולרי במערב עם עליית הפופולריות של סרטיו של ברוס לי (li xiao long)ולמעשה התייחס למונח מדויק יותר "וו שו".
המילה וו-שו מורכבת משתי סימניות, 武) wu) - צבאי, שייך ללחימה ו-術) shu) - טכניקה, אומנות, אמנות. מונח זה הוסכם כשם כולל לכל אמנויות הלחימה הסיניות רק בתחילת המאה ה-20. למעשה, עד לאותה תקופה נהוג היה להשתמש בשמות אחרים כגון גואו שו (Guo Shu 国术), וו אי (Wu Yi 武艺), צ'ואן פא (Quan Fa 拳法) ועוד.

היסטוריה
לאמנות זו קיימות שיטות וסגנונות רבים. מהעבר ועד היום ידועים כ-2,500 סגנונות גונג פו (וו שו). הסגנון אשר נחשב לעתיק ביותר, הוא סגנון האבקות סינית הידוע היום בשם שוואי ג'יאו (Shuai Jiao 摔跤). מומחים מצביעים על שנת 2697 לפני הספירה, תקופת הקיסר הצהוב. שם השיטה בתקופה זו היה כנראה "צ'יאו טי" Jiao Ti והיא שימשה את צבא הקיסר בלחימה נגד אויביו. בתקופת השושלת ג'ואו (1122-256 לפני הספירה) הסגנון התפתח ונקרא ג'יאו לי Jiao Li. גם אז היה זה סגנון ששימש את הצבא הסיני. מאוחר יותר הוא הפך לסגנון של תחרויות שהתקיימו ברחבי סין בתקופת השושלת צ'ין (221-207 לפני הספירה). כבר אז, כמו היום, התחרויות התקיימו על במות ליי טאי (Lei Tai 擂台), בתחרויות גונג פו של מגע מלא - סאן דה (סאן שואו). באותה תקופה, המנצחים בתחרויות היו מוזמנים לשרת כשומרי ראשו של הקיסר. היום שואי ג'יאו נמנה בין היתר עם הכלים הנלמדים במשטרות סין וטאיוון.

זרמים בגונג פו (וו שו)

נכון להיום קיימים מספר זרמים עקריים בקונג פו (וו שו). אחד הזרמים המפורסמים ביותר הוא הזרם הבודהיסטי הנקרא "שאולין צ'ואן". את ההתחלה של שיטות הלחימה הבודהיסטיות נהוג לייחס לנזיר מהודו בשם בודהידרמה (בסינית: דה מו Da Mo 达摩) שהגיע למנזר שאולין בשנת 520 לספירה. מטרתו הייתה להפיץ את הבודהיזם בכל רחבי סין. הוא התקבל במנזר בודהיסטי הממוקם על הר סונג במחוז חה-נאן, שם המנזר היה שאולין - "היער הצעיר" (Shao Lin 少林), שם עסקו הנזירים הסינים בתרגום כתבים הודים עתיקים לסינית. דה מו (כך מכונה בסינית) פיתח גרסה מחודשת של בודהיזם שהתקבלה עי הסינים בזרועות פתוחות. הזרם החדש נקרא צ'אן (זן בביטוי היפני Chan 禅).

לפי האגדה, דה מו, נכנס למערה ושם תרגל מדיטציה במשך תשע שנים. לפי אגדה אחרת, הוא ראה את הבעיות הנפשיות של הנזירים שנבעו לעתים ממצב בריאותי תשוש שלהם וזה גרם לו לפתח תרגילי צ'י קונג מיוחדים, הידועים היום כמערך "אי ג'ין ג'ינג" ("ספר השינויים בשרירים ובגידים" Yi Jin Jing 易筋经), שהיו אמורים לפתור בעיה זו, קטות (מילה יפנית) או ליתר דיוק "טאו לו" (Tao Lu 套路) של "18 תנועות ידי הקדושים" (Shi Ba Luo Han 十八罗汉). מספרים על עוד טכניקה שהוא השאיר - "שי סוי ג'ינג" (Xi Sui Jing 洗髓经)- "שטיפת הלשד" שנועדה לבצע שינויים במח העצמות .
 

נראה ששורשיה ההיסטוריים של האגדה, בכך שבמאה ה-7 אחד מיורשי הקיסרות של שושלת טאנג, לי שימין, במאבקו "על הכתר" החליט להשתמש בנזירים אנונימיים ממנזר נידח ולא ידוע (כפי שהיה דאז המנזר של היער הצעיר). הם עזרו לו בצורה מאוד החלטית ומסורה. לאבא הקיסר הציגו מידע שאחים אחרים של שימין קשרו קשר נגדו ולהפלתו. הקיסר אישר פעולות נגדם. נזירי "היער השקט" התגברו בקלות על ההתנגדות של האצילים העדינים וביום אחד שימין נשאר היורש היחיד של הקיסרות.

לאחר עלייתו לשלטון שימין המשיך להשתמש בשירות המסור של הנזירים. ואלה שרתוהו בנאמנות שעליה הכיר להם גמול. הקיסר מסר לידי המנזר רכוש רב, נכסים, אדמות ונתן לנזירי שאולין זכויות מיוחדות. הוא הודה להם בכך שיצא בהודעה ממלכתית על כך שהמנזר שלהם הוא המרכז הטוב ביותר לאמנויות לחימה. בין הזכויות המיוחדות שקיבלו נזירי שאולין היה אישור לאכילת בשר, אישור לשאת נשק ואישור להחזיק צבא פרטי של נזירים לוחמים. מנזר שאולין מאז החל לשחק תפקיד פוליטי חשוב בממלכה והרבה להתערב בפעילות הקיסר והממשל.

מנזר שאולין התפרסם והתחזק. במשך דורות הוא משך מומחים בלוחמה ונצבר בו ידע נרחב מאוד על שיטות לחימה ואימון. לפרקים ניסו הנזירים לארגן את הידע ויצרו טאו לו של סגנונות מחודשים. נכון להיום אין סגנון המכונה "שאולין צ'ואן", אלא קבוצה של שיטות לחימה, דרכי אימון וסגנונות שקשורים בדרך זו או אחרת לשאולין. השאולין המודרני בסין הגדולה עוסק באיסוף, שימור והפצה של ידע זה.

במהלך השנים התפצל גונג פו של שאולין לשיטות רבות שיצאו והמשיכו להתפתח בקרב העם: "גמל שלמה" צפוני ודרומי, "עגור לבן", "קוף", "נמר" , לאו חו, לונג-הו (אגרוף ארוך),ג'ין גאנג בה שה, וינג-צ'ון (הסגנון הראשון שלמד אמן הלחימה ושחקן הקולנוע ברוס לי, שפיתח מאוחר יותר את ה-Jeet-Kune-Do ואת הבסיס לוו-ווי גונג-פו), הונג-גאר ועוד סגנונות רבים, שלכל אחד מהם מאפיינים ייחודיים.

זרם אחר שמוכר היום בסין הוא הזרם של הר אמיי (אמיישאן) - אמיי פאי וו שו. אזור זה של סין (מחוז סצ'ואן) תמיד משך אנשי רוח שעסקו בדאו ג'ייה - תורת הדאו של לאו טסה - ובבודהיזם. ההתבוננות הפנימית שבה הם עסקו דרשה מהם להתבודד או להתכנס במנזרים בודהיסטיים ודאואיסטיים באזורים הקדושים. שיטות אמון מפורסמות כגון שיטה דינאמית "12 עמידות אמיי" או שיטה סטאטית "6 סוגי העיבוד". נזירי אמיי, בדומה לנזירי שאולין, אוספים ומפתחים גם היום את הסגנונות המסורתיים. ידועים 13 סגנונות עקריים של אמיי פאי הנפוצים היום במחוז סצ'ואן.

הזרם השלישי של גונג פו (וו שו) הוא זרם וודאנג (Wu Dang 武当). מנזר וו-דאנג ממוקם על הר וו-דאנג שבמחוז חוביי במרכז סין. קיימת טענה כי שמם של ההרים ניתן להם לאחר שנזיר בשם ג'ן וו ששהה באזור השיג את התובנה של דאו ועלה לשמיים מול עיני הקהל. הרי וודאנג היו במשך מאות שנים מרכז חשוב להתפתחות תורת הדאו. באזור זה קיים ריכוז של מנזרי דאו. לפי האגדה המפורסמת ג'אנג סאנג פונג (Zhang San Feng 张三峰) - יוצר שיטת "טאי צ'י צ'ואן", התגורר באזור זה. אבל נראה שלאגדה הזאת אין אחיזה במציאות והשיטה פותחה במקום אחר. זרם סגנונות וודאנג מאוד עשיר, מקורי ומשמעותי בהיסטוריית אמנויות הלחימה של סין. במאה ה-16 דאויסט מומחה בלחימה בשם ז'אן סונצי יצר סגנון ניי ג'יה צ'ואן (אגרוף פנים משפחתי - Nei Jia Quan), שמטרתו הייתה לעמוד מול שיטות לחימה של שאולין. הסגנון המפורסם ביותר היום מזרם זה הוא וודאנג צ'ואן, שנוצר בסוף המאה ה-15 על ידי דאויסט ז'אן שואוסין. ידוע גם סגנון קונמן צ'ואן הכולל חלקים מקודשים לחיות שונות. דרקון, טיגריס, פניקס ועוד. יש עוד סגנונות רבים בזרם הזה הנשמרים ונלמדים היום בסין.

בנוסף לזרמים העיקריים הללו, במשך מאות ואף אלפי שנים של התפתחות אמנויות לחימה בסין נוצרו ונשמרים עד היום סגנונות אחרים רבים מספור. כך משפחות סיניות בשם צ'ן, יאנג, וו, סון ואחרות יצרו זרם סגנונות טאי צ'י צ'ואן (Tai Ji Quan). סגנונות אלה יצאו מגבולות סין ומפורסמים היום בכל העולם. דונג חאי צ'ואן יצר במאה ה-19 את בה גואה ג'אנג או פא קואה (Ba Gua Zhang) המפורסם מתוך הידע שהוא צבר מרחבי סין. מספרים ששינג אי צ'ואן (Xing Yi Quan) נוצר על ידי גנרל יואה פיי במאה ה-11, אבל כנראה פותח על ידי ג'י לונג פונג במאה ה-18. סגנון הונג-גאר שמייחסים למנזר שאולין הדרומי נוצר במשפחת הונג נקרא על שמה. אין עדויות המוכיחות ששאולין הדרומי התקיים בעבר הרחוק, נראה שהסגנון התבסס על טכניקות של שאולין שנודעו והתפתחו בקרב העם בדרום סין, שם הוא נפוץ, בעקבות הפלישה המנצ'ורית מצפון ובריחה של תושבים דרומה ממרכזי תרבות באזור הצפוני של סין. שיטות לחימה מפותחות שהם הביאו עמם דרומה התערבבו בסגנונות מקומיים וכך נוצרו סגנונות הונג ג'יה (ידועים כמה כאלה).

זרם נוסף הוא קונלון פאי שהתפתח בהרי קונלון בצפון סין. זה הוא זרם סגנונות דאואיסטיים המתבסס על מיתוסים ואמונות של דאואיזם. היום נשמרת משפחת סגנונות זו במחוז חיילונג ג'אנג בעיר חרבין

בצפון סין התפתחו מספר סגנונות "מוסלמים" בקרב קבוצות שקיבלו את הדת המוסלמית. דוגמה לכך ג'א צ'ואן - סגנון שהיה אחד מכמה סגנונות אגרוף ארוך ששמשו כבסיס לצ'אנג צ'ואן של הוו שו המודרני התחרותי.


 
 

 
 


סקיתים הם עם ממוצא הודו-אירופי שישב בין המאה ה-8 לפנה"ס למאה הראשונה לפנה"ס בערבות אוקראינה הדרומית לחופיו של הים השחור. אזור ההשפעה הסקיתי השתנה לאורך השנים ובשיאם הגיעו הסקיתים עד אזור אלטאי אשר גובל בקצה הצפון מזרחי של סין. בתקופה זו, היו הסקיתים הכוח הדומיננטי באזור הים השחור. תקופה זו מקבילה, פחות או יותר, לתקופת יוון הקלאסית באירופה המערבית. הסקיתים היו בין הראשונים שהשתמשו באופן נרחב בקשתים רכובים. לשון הסקיתים היא ממשפחת הלשונות הפרסיות.

רוב השבטים הסקיתיים אשר מוזכרים במקורות עתיקים התגוררו בערבות בין נהרות הדון והדנייפר. שבטים סקיתיים נוספים שהתגוררו בשולי הערבות לא דיברו שפות פרסיות, כך שמוצאם שונה ככל הנראה. הסקיתים לא השאירו עדויות כתובות אחריהם, וכל המידע שיש אודות עם זה מקורו מחפירות ארכאולוגיות וממקורות יווניים.

האשורים קראו לסקיתים אישגוזה (Ishguza) ובמקרא אשכנז.  על פי יוסף בן מתתיהו הסקיתים היו נקראים גם מגוגים ובאו מזרע מגוג.

החברה הסקיתית
הסקיתים נשלטו על ידי שכבה אריסטוקרטית דקה והיו בעיקרם שבטים נודדים של פרשים, המטילים את חיתתם על פני הערבות. יצא להם מוניטין של קשתים רכובים מעולים, ורבים מהם מצאו את פרנסתם בתור שכירי חרב בצבאות העולם העתיק. האריסטוקרטים נקברו ב"קורגאנים" - מעין תלים קטנים, יחד עם מנחות לאלים וחפצים שהיו אמורים לשמש אותם אחרי המוות. ייתכן שהלוחמות הסקיתיות שימשו השראה לסיפורי האמזונות במיתולוגיה היוונית.

היסטוריה
אין עדויות חד משמעיות למקורם של הסקיתים, אך רוב החוקרים סבורים שהם היגרו לאזור מחייתם מאסיה המרכזית בין 800 לפנה"ס ל־600 לפנה"ס. לפי הרודוטוס, הקימרים אכלסו את חבל הארץ שהפך עם הזמן לסקיתיה והפלישה הסקיתית דחפה את הקימרים החוצה. הקימרים אחראיים לפשיטות שעשו שמות בפריגיה באסיה הקטנה ומקומות אחרים. הסקיתים הגיעו עד לנהר הדנובה ואף השפיעו על תראקיה ודאקיה.

הסקיתים מוזכרים בשירתו של הומרוס בתור "חולבי הסוסות", בשל המשקה הלאומי הידוע בשם "קומיס" שעדיין נמצא בשימוש רחב באזור זה. הרודוטוס תיאר אותם בפירוט רב יותר - לדבריו הם לבשו מכנסי עור מרופדים וטוניקות פתוחות. 

בתחילה, היחסים בין הסקיתים לאשורים היו מתוחים ומעשי האיבה לא אחרו לבוא. המלך אסחרדון הצליח לרקום יחסי שלום עם הסקיתים על ידי מתן שוחד והסכמה לנישואי בתו עם המלך הסקיתי פרטאטואה. היחסים נותרו מתוחים, ובמהלך המאה ה־7 לפני הספירה, לבקשתו של אשורבניפל מלך אשור, התערבו הסקיתים בפוליטיקה מסופוטמית, ופלשו למדי באמצע המאה. הפלישה הסקיתית הייתה מוצלחת עד כדי כך שהם הצליחו לשלוט במדי במשך כמעט 30 שנה. כשהמזל החל להאיר פנים למדים, שינו הסקיתים את נאמנותם וחברו אל מדי ובבל במלחמתם נגד האשורים. הסקיתים השתתפו בביזתה של נינווה בשנת 612 לפנה"ס ובפשיטות לתוך אסיה, אך אחרי התנקשות בצמרת הסקיתית, חזר צבא הנוודים לערבות בסוף המאה השביעית.

על פי הרודוטוס לאחר ביזת ננווה פלשו הסקיתים לסוריה וארץ ישראל והגיעו עד מצרים.  אין למסורת זו אישור ממקורות בני התקופה וכנראה שאין קשר ישיר בין שמה היווני של בית-שאן: סקיתופוליס, לבין הסקיתים.

בפלישה למסופוטמיה התוודעו הסקיתים לשריון הגוף ופיתחו מערכת מיגון מורכבת, אשר נועדה לגונן על הפרש מבלי לפגוע ביכולתו ההתקפית או שליטתו בסוס. משימה זאת הייתה קשה לביצוע בימים שבהם לא היו לא אוכף ולא ארכופים.

הסקיתים שגשגו בין המאה החמישית לשלישית לפנה"ס. כשהרודוטוס כתב את ספרו "היסטוריה" במהלך המאה ה־5 לפנה"ס, היוונים הבחינו בין "סקיתיה הגדולה" אשר השתרעה בין הדון והדנייפר ל"סקיתיה הקטנה" ששכנה דרומית לאגן הדון. באותה תקופה נהר הדון היה עורק תחבורה ומסחר חשוב וככל הנראה הסקיתים השיגו את עושרם ממסחר, במיוחד מסחר העבדים עם היוונים.

אף על פי שהסקיתים נעלמו במאה הראשונה לפנה"ס, הביזנטים המשיכו להשתמש בשם זה לתיאור שבטי הברברים הנודדים.

הצבא הסקיתי
בתחילת דרכו, הצבא הסקיתי היה מורכב בעיקר מפרשים, עם דגש על הקשתים הרכובים, אך בהמשך לפעילותו של דיודורוס, פרסו הסקיתים גם מספר ניכר של חיילי רגלים. הדבר איננו מפתיע משום שהחברה הסקיתית החלה לעבור שינויים מחברת נוודים לחברת יושבי קבע עם צבירת ההון מהמסחר והפשיטות הרבות. רוב הפרשים הסקיתים היו קשתים קלים, המוגנים רק בשריון עור. כוח המחץ הסקיתי הורכב מפרשים כבדים שגם סוסיהם היו מוגנים בשריון. הטקטיקה הסקיתית כללה הטרדת האויב במטר חצים בעזרת הפרשים הרכובים והתשתו. כששורותיו התבלבלו, דהרו לתוכן הפרשים הכבדים במטרה לעשות שמות במערכו של האויב. אחרי שבירת האויב והברחתו, נהגו הסקיתים לנהל מרדף בעזרת הפרשים הקלים על מנת למוטטו סופית. החברה הסקיתית הייתה מיליטריסטית מאוד. כמעט כל הגברים וחלק ניכר מהנשים השתתפו בפשיטות וקרבות. קשה להעריך את כוחו של הצבא הסקיתי, אך משערים שהוא עמד על כמה עשרות אלפי חיילים.

כלי נשק
שריון
אחרי הפלישה במסופוטמיה, העתיקו הסקיתים את שריון הקשקשים שהיה בשימוש האשורים. שריון הקשקשים הסקיתי התאפיין בכיסוי כל חלקי גופו של הלוחם, כולל הקסדה, בלוחיות מתכת קטנות, בשונה מהשריון האשורי שכלל רק מעיל המכסה את גוף הלוחם. הקשקשים נתפרו כך שכל קשקש כיסה בדרך כלל שליש או חצי מהקשקש הסמוך, וכן כיסה את זה שמתחתיו, כך שחץ היה צריך לעבור 3 או אף 4 קשקשים על מנת לפגוע בלוחם. במאה ה-6 לפנה"ס מגני רגליים העשויים מיציקה שלמה של ארד החלו להחליף את המכנסיים המרופדים בקשקשי מתכת. 

בעוד שהחיילים הפשוטים השתמשו במגן עץ פשוט, האצולה השתמשה בדרך כלל במגן מסיבי המכוסה בברזל. המגן הורכב בצורה דומה לשריון הגוף עם קשקשי מתכת המכסים את הדופן החיצונית, אם כי נמצאו כמה מגנים שכוסו בלוח ברזל יחיד, והם נועדו ככל הנראה לשרת את האריסטוקרטים הבכירים. פריט חשוב נוסף היה חגורה רחבה, גם היא מכוסה בקשקשי מתכת, שנועדה להגן על הבטן. עם הזמן החגורה הלכה והצטמקה, ולבסוף נעלמה לחלוטין והבטן מוגנה בעזרת המעיל. 

גם הסוסים הסקיתים היו מוגנים בשריון. בדרך כלל באריג בד עבה עם חתיכות מתכת המורכבות עליו, אם כי בצפיפות קטנה בהרבה מהשריון שלבש החייל.

כלי נשק התקפיים
נשקם העיקרי של הסקיתים הייתה הקשת. הייתה זאת קשת מורכבת הדומה בצורתה לאות סיגמה גדולה. הקשת הייתה בעלת משמעות כמעט מיתית לסקיתים ולוחמים רבים נקברו יחד עם קשתותיהם. הקשת הסקיתית הייתה מדויקת יחסית לשאר קשתות התקופה, ובשל גודלה הקטן התאימה מאוד לקשתים רכובים. למרות גודלה הקטן, כוח החדירה שלה היה גדול, ובקברים נמצאו שלדים עם ראשי חצים התקועים בעומק העצמות. גם בציורים עתיקים אפשר לראות לוחמים פצועים שחצי הסקיתים הצליחו לחדור דרך שריונם. מקורות עתיקים רבים מציינים שהחצים הסקיתים היו מורעלים. אשפת החצים הסקיתית הייתה גדולה למדי ואורכה היה בערך כשני שליש מאורך הקשת. באשפה פרט לקשת היה מקום לכ-70-75 חצים. 

גם החרבות והפגיונות שיחקו תפקידים חשובים בתרבות הסקיתית. מקורה של החרב הסקיתית היא ככל הנראה בחרב הקימרית. אורכה היה 60-70 ס"מ, והיא הייתה ישרה ומושחזת משני צידיה. הפגיונות היו בעלי צורה דומה, ואורכם נע בין 30 ל-40 ס"מ. עם הזמן חלו שינויים בעיצוב החרבות הסקיתיות. במאה חמישית אפשר למצוא חרב הדומה למשולש מוארך, וכמאה שנה לאחר מכן הופיעו חרבות המושחזות רק מצד אחד. הסקיתים גם השתמשו בחרבות קצרות בעלות עיקול קל, שמאז נודעו כ-"סכין סקיתי" או "סקית" (Schyte).

חניתות וכידונים היו גם כן בשימוש רחב וכל לוחם צויד בדרך כלל בשניים ואף שלושה כידונים. הסקיתים השתמשו בדרך כלל בחניתות קצרות באורך של 1.7 - 1.8 מטר, אם כי נמצאו גם כמה רמחים ארוכים שהיו בשימוש הפרשים הכבדים. החנית הייתה קטלנית בטווח של עד 30 מטרים, אם כי השתמשו בהן גם בקרבות פנים מול פנים. הכידונים נועדו להטלה בלבד וחודיהם היו בעלי קצוות משוננים על מנת להקשות את הוצאתם מהפצע.

קישורים חיצוניים
 (אנגלית). 
 (אנגלית)
.

הערות שוליים




שייטת הצוללות, בכינויה הצבאי שייטת 7, היא יחידת עילית בחיל הים הישראלי האחראית על הפעלת הצוללות שברשות החיל. היחידה הוקמה בשנת 1959 על ידי סגן-אלוף יוסף דרור. תפקידי היחידה - השמדת כלי שיט אויב, שליטה במבואות נמלים, פעילות ריגול חשאית וסיוע לכוחות נוספים בקרב. צוללות ה"דולפין" אותן מפעילה היחידה כיום הן צוללות קונבנציונליות מן המתקדמות בעולם. הצוללות מדגם זה הן אמצעי הלחימה המורכב והיקר ביותר בצה"ל. השירות ביחידה התנדבותי ומחייב חתימה לשירות קבע.

היסטוריה
דגם S

שייטת הצוללות הוקמה עם רכישתן של שתי צוללות בריטיות מדגם S. לאחר שצוות ישראלי עבר תקופת אימונים והכשרה בצרפת ובאנגליה הגיעה הצוללת הראשונה, אח"י תנין שמה, לנמל חיפה ב-16 בדצמבר 1959. מספר חודשים לאחר מכן הגיעה לחופי ישראל הצוללת השנייה, אח"י רהב. צוללות אלה נבנו במלחמת העולם השנייה, ושופצו באנגליה עבור חיל הים הישראלי. במלחמת ששת הימים הובילה אח"י תנין לוחמים מהקומנדו הימי לפעולה בנמל אלכסנדריה שבמצרים. על מבצע זה קיבל מפקדה של הצוללת, אברהם דרור את עיטור העוז.

דגם T

בשנת 1965 רכשה ישראל 3 צוללות T, מהצי הבריטי - אח"י לויתן, אח"י דקר ואח"י דולפין. צוללות ה-T היו גדולות ומשוכללות יותר מצוללות ה-S אך גם הן היו צוללות מיושנות מתקופת מלחמת העולם השנייה שעברו תהליך של שדרוג ושיפוץ. אח"י לויתן הגיעה לארץ ביומה האחרון של מלחמת ששת הימים. אח"י דקר, בפיקודו של רס"ן יעקב רענן, יצאה לדרכה ב-9 בינואר 1968. ב-25 בינואר 1968, בעת שהייתה בדרכה לארץ אבד הקשר עמה והיא נעלמה. כעבור 31 שנים, במאי 1999, נמצאו שרידיה בעומק של 3 ק"מ בין כרתים לקפריסין. אח"י דולפין הגיעה לארץ מספר ימים לאחר העלמה של אח"י דקר.

דגם "גל"

סדרת "גל" מבוססת על דגם הצוללת הגרמנית 206. קציני ומהנדסי החיל הוסיפו לתכנונים את הצרכים המיוחדים של הזירה הימית של ישראל, בהתבססם על הניסיון שנצבר בצוללות ה-S וה-T. 

כבר עם רכישתן של צוללות ה-T היה ברור שמדובר בצוללות לתקופת ביניים, ובתחילת שנות ה-70 הוחל בתכנונן של צוללות חדשות. חיל הים נזקק לצוללות קטנות, זריזות ומודרניות. התשובה לצרכים אלה באה בדמות צוללות "גל". צוללות "גל" היו פרויקט משותף של גרמניה, בריטניה וישראל, ונבנו בהתאם לצרכים המיוחדים של הזירה הימית הישראלית. הפעיל אותן צוות מצומצם, שליש מגודלו של הצוות שהפעיל את צוללות ה-T. טווחי הסיור הוקטנו והותאמו למלחמה באויבים השוכנים בימים ובחופים קרובים. למרות גודלן הקטן צוידו צוללות "גל" במיטב כלי הנשק, התצפית, ההאזנה והאלקטרוניקה של אותה תקופה.

מסיבות פוליטיות נבחרה מספנה בריטית לבנות את הצוללות, ובתחילת שנות ה-70 הוחל בבנייתן של 3 צוללות חדשות, במספנות ויקרס אשר בבראו-סקוטלנד: אח"י גל, אח"י תנין ואח"י רהב.
צוללות "גל" הגיעו לארץ בשנים 1976-77 ומיד שולבו הצוללות החדשות במלחמתה של ישראל כנגד ארגוני המחבלים והטרור. עם הגעת צוללות הדולפין בסוף המאה ה-20 הוצאו צוללות הגל משרות פעיל.

דגם דולפין

בתחילת שנות ה-80 הוחל בתכנונו של דגם צוללות נוסף, "דולפין". לאחר סקר שוק ממושך נבחרה גרמניה כמדינה שתייצר עבור חיל הים את צוללות "דולפין". בשל קשיי תקציב הוחלט בשנת 1990 להפסיק את הפרויקט. בזמן מלחמת המפרץ הראשונה (1991) החליטה ממשלת גרמניה לממן את בנייתן של 2 צוללות מדגם זה. בהמשך הוחלט כי תיבנה צוללת שלישית במימון משותף של גרמניה וישראל. הצוללת הראשונה, אח"י דולפין, הגיעה לישראל ב-27 ביולי 1999. הצוללת השנייה, אח"י לויתן, הגיעה לנמל חיפה באוקטובר אותה שנה ואילו הצוללת השלישית מדגם דולפין, אח"י תקומה, עגנה בנמל הבית כשנה לאחר מכן. חיל הים הזמין זוג צוללות נוספות האמורות להמסר לידיו ב-2013 וב-2014.

מפקדי שייטת הצוללות

לקריאה נוספת
* מיכאל (מייק) אלדר, דקר וסיפורה של שייטת הצוללות, הוצאת אריה ניר.
* משה אימבר, רד וצלול - סיפורה של שייטת הצוללות, הוצאת עמותת "דולפין", 1994.
* יוסף דרור, הקומנדו הימי, אליו וממנו, משרד הביטחון, ההוצאה לאור.
* דייוויד. ד. ג'ורדן דממה במצולות, הוצאת מטר.
* יורם בר-ים, כלי שיט ישראליים בממד הרביעי, עמותת דולפין.

קישורים חיצוניים
 באתר חיל הים
 אתר מפורט (לא רשמי) של היסטוריית הצוללות בישראל.
 באתר יחידה - אתר יחידות צה"ל.

הערות שוליים




הגלגל, שבועון בשפה העברית של תחנת הרדיו המנדטורית "קול ירושלים", שהציג את עצמו כ"דו שבועון לבעיות העולם ולקול ירושלים". השבועון יצא לאור מטעם "מיניסטריון המודיעין הבריטי, על ידי לשכת המודיעין הממשלתית בירושלים".

שבועון "הגלגל" החל להופיע ב-13 ביולי 1943, והופעתו נמשכה עד סמוך להקמת המדינה. 
הוא הופיע אחת לשבועיים עד ל-30 בנובמבר 1944 (גיליון 11 בכרך ב') ומאז התחיל להופיע כשבועון.

"הגלגל" פרסם את לוחות השידורים של התחנה, סקירות על הנעשה בה, תקצירים של הרצאות שניתנו במסגרת שידורי התחנה, ענייני מדע ותרבות, ותמונות שהתקבלו מרחבי העולם, כמו גם מבחר פרשנויות, כתבות מגזיניות וידיעות, שתורגמו לעברית מעיתונים בריטים מובילים כ"דיילי אקספרס" או "האקונומיסט". 

היה זה השבועון המצויר השני, לאחר "העולם הזה" שהופיע ביישוב, הכולל צילומים ואיורים. בשל האמצעים שהועמדו לרשותו על ידי השלטונות, הודפס השבועון על גבי נייר משובח וצילומיו היו איכותיים. 

"הגלגל" לא הסתפק בסיקור חדשות ובנעשה ברדיו, אלא סיקר באופן נרחב את חיי התרבות בארץ, ונתן ליוצרים מקומיים במה להעלאת יצירותיהם. פורסמו בו סיפורים פרי עטם של מחברים מבני היישוב (בכללם סיפור מפרי עטו של יצחק נבון, לימים נשיא מדינת ישראל, ושל חנוך ברטוב שפרסם בשבועון את ביכורי יצירתו). בשל כל אלה זכה השבועון לתפוצה רבה.
סגן העורך של "הגלגל" היה יוסף חריש, לימים היועץ המשפטי לממשלת ישראל.

קישורים חיצוניים

*, באתר "היו ימים"



הווייט סטרייפס הנו צמד רוק מינימליסטי/בלוז מדטרויט.

הצמד הוקם בשנת 1997 ולא זכה בשנותיו הראשונות לתשומת לב הציבור או התקשורת.
רק עם צאת האלבום White Blood Cells ב-2001 נכנס הצמד לתודעה וזכה להכרה עולמית, בשל הצליל החדשני שהציג הפשטה מוצלחת של מוזיקת גראז' רוק.

הצמד מורכב משני חברים - ג'ק וייט - גיטרה ושירה  ומג וייט - תופים.

על אף שג'ק ומג מציגים עצמם מדי פעם כאח ואחות, ג'ק ומג וייט היו נשואים לפני מספר שנים - ואף הודלפו לרשת מסמכי הגירושין שלהם. בפברואר 2011 הודיע הצמד על פירוק ההרכב.

ההתחלה (האלבומים The White Stripes ו-De Stijl)
להקת הווייט סטרייפס הוקמה ביום הבסטיליה של שנת 1997 בדטרויט. בשנותיה הראשונות, גם לאחר שערכו ג'ק ומג סיבוב הופעות עם הלהקות פייבמנט וסליטר-קיני, הם נותרו להקה שנאבקת בסצנה המקומית של דטרויט.
בתקופה זו, הם הוציאו מספר סינגלים בלייבלים עצמאיים, כגון Sympathy For The Record Industry. לייבל זה אף הוציא את שני אלבומיהם הראשונים של הווייט סטרייפס.

ג'ק תיאר את אלבום הבכורה של הווייט סטרייפס (שיצא ב1999 ונשא את שמו של הצמד), כ-"...מאוד עצבני... הכי גולמי, הכי עוצמתי והצליל הכי "דטרויטי" שהקלטנו אי פעם".

האלבום השני של הצמד, De Stijl (ששוחרר בשנת 2000), נקרא על שם תנועת אומנות הולנדית מינימליסטית. שמו של האלבום נועד להצביע על הסגנון המוזיקלי שאפיין אלבום זה.

עטיפת האלבום מציגה דוגמה של אמנות ה-De Stijl בצבעים המזוהים עם הלהקה עד היום - אדום, לבן ושחור. צבעים אלו נמצאים גם במלתחה הייחודית של הצמד. הסיבה לבחירת צבעים אלו על ידי הצמד אינה ברורה לחלוטין.
עם זאת, במספר ראיונות סיפר הצמד שהצבעים אדום ולבן מסמלים את סוכרית הנענע (ואת תמימותה של תקופת הילדות), בעוד הצבע השחור מייצג את שיווי המשקל של המספר 'שלוש' (שמשמעותו שימוש בשלושה כלים מוזיקליים: שירה, גיטרה ותופים).
בין השאר, ג'ק סיפר שהצבעים מבוססים על צבעיהם של צעצועים לגיל הרך (ונצבעים כך משום שבתחילת חייהם תינוקות הם עיוורי צבעים).
עוד לפני הקמת הצמד, התמקד ג'ק בשלושה מערכי צבעים. כאשר עבד כרפד, כל כליו, תלבושתו האחידה והמסחרית שלו היו צבועים בשחור, לבן וצהוב.

למרות השימוש הקבוע בשלושת כלי הנגינה - השירה, הגיטרה והתופים - לעתים ג'ק משתמש באורגן, פסנתר ואף מרימבה.
בהופעות חיות, הצמד אינו משמיע קטע פעמיים או עורך סט השמעה קבועה. לעתים קרובות ג'ק מאלתר ואף 'חותך' קטע שירה או ניגון על מנת "לקפוץ" לאחר.

פופולריות גואה (האלבומים White Blood Cells ו-Elephant)
הווייט סטרייפס נהנו מהצלחתם המשמעותית הראשונה בעת יציאת אלבומם White Blood Cells בשנת 2001.
הצליל המופשט של גראז' רוק שהופיע באלבום זכה לשבחים רבים בממלכה המאוחדת, ולאחר מכן גם בארצות הברית ותרמו להצהרות הרבות על כך שהצמד הוא אחד ההרכבים הרעננים של שנת 2002.
כמו כן, בשנת 2002 נבחרה הלהקה על ידי המגזין Q כ"אחת מ-50 הלהקות שחייבים לראות לפני המוות".
בנוסף לכך, הקליפ שליווה את צאת אחד הסינגלים מתוך האלבום - Fell In Love With A Girl, שהוצג על גבי קוביות לגו ובוים על ידי מישל גונדרי, זכה לתשומת לב רבה.

האלבום הרביעי של הווייט סטרייפס, שנקרא Elephant, יצא ב-1 באפריל 2003, וכה לביקורות טובות ולהצלחה מסחרית רבה, אף יותר מקודמו.
האלבום Elephant היה לאלבום הראשון של הווייט סטרייפס שזכה להגיע לראש מצעד האלבומים הבריטי, ולעשרת הגדולים של מצעד האלבומים האמריקאי.
ב-8 בפברואר 2004 זכה השיר Seven Nation Army בפרס הגראמי כשיר הרוק הטוב ביותר. האלבום Elephant זכה בפרס אלבום המוזיקה האלטרנטיבית הטוב ביותר.
האלבום הוקלט באולפני טו ראג בלונדון עם ליאם ווטסון. כל כלי נגינה שנעשה בו שימוש להקלטת האלבום התגלה או הומצא לפני הולדת חברי ההרכב.
סינגלים נוספים שיצאו מהאלבום הם The Hardest Button to Button ו-I Just Don't Know What To Do With Myself - גרסת כיסוי לשיר של ברט בכרך.

בשנת 2003, הופיעו ג'ק ומג בסרטו של ג'ים ג'רמוש, קפה וסיגריות, בקטע שנקרא "ג'ק מציג למג את עמוד הטסלה שלו".

האלבום Get Behind Me Satans ופרויקטים אחרים
ב-1 ביוני 2005 נישאו ג'ק והדוגמנית קרן אלסון במהלך סיבוב ההופעות של ההרכב בדרום אמריקה. הטקס התקיים בנהר האמזונאס, בחגיגה מקומית. ב-2 במאי נולדה להם ביתם הראשונה, סקרלט טרסה וייט.

אלבומם החמישי של הווייט סטרייפס, Get Behind Me Satan, יצא בצפון אמריקה ב-7 ביוני 2005 וזכה לשבחים רבים בעיתונות ובקרב הקהל הרחב. שלושה סינגלים שוחררו מן האלבום. הראשון מביניהם, Blue Orchid, הפך לשיר פופולרי במיוחד בתחנות הרדיו הלוויניות ומבוססות גלי הרדיו. אשתו של ג'ק מופיעה בקליפ המלווה את השיר. הסינגל השני ששוחרר מהאלבום הוא My Doorbell. את הסינגל השלישי, The Denial Twist ליווה קליפ שאף הוא בוים על ידי מישל גונדרי, המתעד הופעה אחת של הצמד מתוך שבוע שלם של הופעות בתוכנית הלייט נייט של קונאן או'בריין, ואת התנהלות הצמד אחריה - כאשר הקליפ כולו מלווה באפקטים בסגנון הייחודי לווייט סטרייפס.

בשנת 2005 במגזין הרולינג סטון נכתב: "אם אתה רוצה להיות חבר בלהקת רוק ואתה לא רוצה להיות חבר בווייט סטרייפס, זה כל כך מבאס להיות אתה עכשיו."

ב-15 במאי 2006 ג'ק ווייט וברנדן בנסון הקימו את להקת הרוק The Raconteurs, והוציאו את האלבום הראשון שלהם - Broken Boy Soldiers. הלהקה יצאה לסיבוב הופעות של שנה.

ב-12 באוקטובר 2006, פורסם באתר הרשמי של הלהקה שיצא אלבום שיכלול שירים שנכתבו על ידי ג'ק וייט בעבר בשם Aluminium. ניתן היה להזמין את האלבום מראש החל מה-6 בנובמבר 2006, ולאחר דרישה אדירה ממעריצים של הלהקה, כל העותקים נמכרו ביום אחד. הרעיון נהגה על ידי ריצ'רד ראסל, מייסד חברת ההקלטות XL Recordings. האלבום הוקלט בין אוגוסט 2005 לפברואר 2006 בלונדון, בהשתתפות תזמורת. מספר העותקים שיצאו הוגבל ל-3,333.

האלבום Icky Thump
באתר הרשמי של הווייט סטרייפס פורסם שאלבום האולפן השישי של הלהקה, Icky Thump, יצא ב-18 ביוני 2007 בממלכה המאוחדת ובאירופה, וב-19 ביוני בארצות הברית ובשאר העולם. האלבום הוקלט בנאשוויל, טנסי, ההקלטות ארכו כשלושה שבועות - זמן ההקלטות הארוך ביותר של הלהקה עד כה.

השיר "I'm Slowly Turning into You" הופיע באתר הרשמי של הלהקה. בקליפ רואים את ג'ק וייט מקליט את המילים של השיר, בזמן שדמות בצורת שלד רוקדת ברקע. המוזיקה ברקע הוחלפה בצלילים ממקלדת כדי למנוע גניבה או העתקה של השיר.

החל מה-26 באפריל ניתן היה לקנות את הסינגל הראשון מהאלבום, השיר Icky thump, בחנות המוזיקה iTunes (בארצות הברית וקנדה בלבד). הסינגל הגיע למקום 26 במצעד ב-12 במאי.

קישורים חיצוניים

*
* 
* באתר ה-MTV
* 
* 


 
 


אטלנטה הוקס (אנגלית: Atlanta Hawks) היא קבוצת כדורסל הממוקמת בעיר אטלנטה, ג'ורג'יה שבארצות הברית ומשחקת בליגת ה-NBA. הקבוצה מהווה חלק מהבית הדרום-מערבי שבאזור המזרח.

היסטוריה

השנים הראשונות

המועדון נוסד בשנת 1946 כקבוצת הבפאלו ביזונס בליגת ה-NBA, המועדון שיחק באולם באפלו ממוריאל אודיטוריום שבבאפלו, ניו יורק, כשבשורותיה משחק הגארד/פורוורד והמאמן שחקן דינאלג'לו קינג. אך, ב-27 בדצמבר, 1946—ורק 13 משחקים בעונה הסדירה—החליט הבעלים בן קרנר להעביר את המועדון למולין, אילינוי, שהייתה באותו הזמן חלק מאזור הידוע בשם "שלושת הערים" (כיום אזור זה ידוע בכינוי "ארבעת הערים"). קרנר שינה את שם המועדון לטרי-סיטיז בלאק הוקס כהתייחסות למלחמת הנץ השחור שנערכה בעיקר באילינוי. הבלאק הוקס הפכו לאחת מ-17 המועדונים המקוריים לאחר האיחוד שנערך בשנת 1949 של ליגת ה-NBA בת ה-12 שנה וליגת ה-BAA בת ה-3 שנים. הבלאק הוקס הגיעו למשחקי הפליאוף בעונת הפתיחה של ליגת ה-NBA, תחת הנהגתו של המאמן רד אאורבך. אך, עונה לאחר מכן, לאחר שהמועדון בחר את בוב קוזי אך ביצעו טעות גסה כאשר העבירו את הזכויות עליו לשיקגו סטגס (שבשלב מאוחר יותר העבירו את הזכויות עליו לבוסטון סלטיקס לאחר שהקבוצה התפרקה ובוצע דרפט מיוחד על שחקני המועדון), ההוקס נכשלו בניסיונם להגיע אל משחקי הפליאוף. בשנת 1951, שינה המועדון מיקום ועבר למילווקי, ויסקונסין, והפך למילווקי הוקס. בשנת 1953, בחרו ההוקס את בוב פטיט, לימים MVP של ליגת ה-NBA. למרות זאת, היו ההוקס לאחת הקבוצות הגרועות בליגה, ובשנת 1955, עברו ההוקס שוב, הפעם לסיינט לואיס, מיזורי, יריבתה של העיר מילווקי בתעשיית הבירה, והפכו לסיינט לואיס הוקס.

לאחר שההוקס הצליחו להשתפר ולהתמודד בכל שנה עמוק יותר בתוך משחקי הפליאוף הצליח המועדון לזכות בכמה תארים בבית בו שיחק. למרות ההצלחה, הפך הבעלים קרנר למודאג הכל הקשור לאולם המזדקן, בן 10,000 המקומות בו שיחקו עתה ההוקס, קייל אודיטוריום. מידי פעם שיחקו ההוקס באולם סיינט לואיס ארינה (בעיקר נגד יריבות פופולריות), אך קרנר לא היה מוכן להעביר את הקבוצה באופן מלא לאולם כיוון שהוא לא תוחזק כראוי מאז שנות ה-40. קרנר היה מעוניין באולם חדש כדי להגדיל את הרווחים. אך, הוא נתקל בסירוב מהעיר בכמה הזדמנויות.

מעבר לאטלנטה

בשנת 1968, נמכר המועדון ליזם הנדל"ן, טום קוזינס ולמושל מדינת ג'ורג'יה לשעבר קארל סאנדרס ועבר לאטלנטה, ג'ורג'יה. בעוד האולם החדש היה בשלבי בנייה, שיחקו ההוקס באולמה של אוניברסיטת ג'ורג'יה טק אלכסנדר ממוריאל קוליסאום. זוכים בתואר הבית הראשון שלהם בעונת 1969-70 עם מאזן של 48-34 באזור המערב. חברת הבנייה של קוזינס פתחה במהרה את אולם האומי קולסאום, בן ה-16,500 מקומות, שהיה לאולם חדיש בעיר התחתית של אטלנטה, האולם שימש את ההוקס ואת קבוצת ה-NHL החדשה אטלנטה פליימס, בשנת 1972 כשלב הראשון בקומפלקס ענקי לספורט, משרדים, בית מלון, ומסחר, שכיום רובו משמש כיום כמרכז CNN.

השנים הראשונות לאחר מעבר ההוקס לאטלנטה הציגו קבוצה מוכשרת, שכללה שחקנים כריקי ג'ביס, ומייקל מגנלי. אך, לאחר תקופה זו של הצלחה, נכנס המועדון לתקופה של בנייה מחדש. תהליך הבנייה מחדש נראה בכיוון הנכון כאשר הקבוצה זכתה בבחירה הראשונה והשלישית בדרפט של שנת 1975. אך, הוא נכשל לאחר ששתי הבחירות, דיוויד תומפסון, וגיילורד מקלווין חתמו במועדונים בליגת ה-ABA.

תקופת הבעלים טד טרנר

יזם רשת הכבלים והבעלים של אטלנטה ברייבס, טד טרנר, רכש את המועדון בשנת 1977 ושכר את הובי בראון לתפקיד המאמן הראשי. ההוקס היו לקבוצת הכדורסל היחידה בדרום מזרח ארצות הברית, כמו שהאטלנטה ברייבס היו לקבוצת המייג'ור ליג בייסבול היחידה  באזור במהלך שנים רבות. בעלותו של טרנר על המועדונים הייתה כלי מרכזי בהשארותם של המועדונים באזור. הובי בראון נבחר למאמן השנה בשנת 1978. בעונת 1979-80, סיימו ההוקס את העונה הסדירה במאזן של 50-32, זכו בתואר אליפות הבית המרכזי. היה זה תואר האליפות הראשון שלה בבית המרכזי ותואר שני מאז מעברם לעיר אטלנטה. בשנת 1982, העביר המועדון אליו את דומיניק וילקינס, לאחר שזה נבחר כבחירה השלישית בדרםט של שנת 1982 על ידי יוטה ג'אז אך סרב לשחק שם, וקידם את מייק פרטלו לתפקיד המאמן הראשי שנה לאחר מכן. לאחר צניחה במספר הצופים, שיקו ההוקס 12 משחקי בית במהלך עונת 1984-85 באולם לקפרונט ארינה שבניו אורלינס, לואיזיאנה. בתקופה זו גם דומיניק וילקינס זכה בתחרות ההטבעות  של משחק האולסטאר של שנת 1985 (מאוחר יותר זכה וילקינס שוב בשנת 1990) וזאת לאחר יריבות מדהימה עם מייקל ג'ורדן. שחקן נוסף של אטלנטה, ספאד ווב זכה אף הוא בתואר תחרות ההטבעות בשנת 1986. בעבור המשחקים ששוחקו בניו אורלינס קיבלו ההוקס תשלום מראש על סך 1.2 מיליון דולר מבארי מנדלסון כאשר הקבוצה מציגה מאזן של 6-6 במשחקים אלה.

בין השנים 1985-1989, היו ההוקס בין קבוצות הצמרת של הליגה, כשהם מסיימים את שנים אלה עם 50 נצחונות ומעלה בכל עונה. המועדון זכה בתואר אליפות שלישית של הית בו שיחקו בעונת 1986-87 עם מאזן שיא של המועדון 57-25 בעונה הסדירה, הייתה זו האליפות השניה של הבית המרכזי בה זכו. אך, הקבוצה לא הצליחה להתקדם מעבר לחצי גמר המזרח במשחקי הפליאוף, מפסידים בשלב זה למי שהיו או אלופות המזרח או אלופות ה-מנש, בוסטון סלטיקס ודטרויט פיסטונס. לאחר מספר עונות בינוניות מונה לני וילקינס לתפקיד המאמן הראשי בשנת 1993. בעונת 1993-94, וילקינס הוביל את המועדון ל-57 נצחונות, משווה את שיא הנצחונות של המועדון בעונה הסדירה, זוכה באליפות בית רביעית מאז עבר המועדון לאטלנטה והשלישית בבית המרכזי, וילקינס גם זכה בתואר מאמן השנה באותה עונה. אך, הקבוצה נפלה שוב במשחקי הפליאוף, מפסידה לאינדיאנה פייסרס בשישה משחקים בחצי גמא המזרח. העונה גם נפגמה עם העברתו של דומיניק וילקינס, שנשאר הקלע המצטיין של המועדון בכל הזמנים, תמורת דני מאנינג, שבמהרה עזב תחת סעיף שחקן חופשי לפיניקס לאחר סיומה של העונה. בשנת 1995, שבר לני וילקינס את שיא הנצחונות למאמן (שהוחזק קודם על ידי רד אאורבך) עם 939 נצחונות בקריירה. ההוקס השיגו שתי עונות נוספות של 50 נצחות ויותר במהלך העונה הסדירה בשנים 1997, 1998, כאשר הסנטר, דיקמבה מוטומבו, זוכה בפרס שחקן ההגנה של השנה בשתי עונות אלה, הפורוורד אלן הנדרסון זכה בפרס השחקן המשתפר של השנה. בעונת 1999 שהייתה מקוצרת עקב שביתת השחקנים הצליחו ההוקס להשיג מאזן של 31 נצחונות, אך ההוקס לא הצליחו להתקדם מעבר לסיבוב השני של הפליאוף בשנים אלה.

בשנת 1999, ביצעו ההוקס טרייד על סטיב סמית לפורטלנד טרייל בלייזרס תמורת אייזיאה ריידר וג'ים ג'קסון. סמית היה אחד מהשחקנים הפופולרים ביותר של ההוקס במהלך שנות ה-90 ולא מכבר זכה בגביע האזרחות של ג. וולטר קנדי בעבור פעילויות הצדקה הרבות שנטל בהן חלק. בניגוד לו, סבל ריידר מהיסטוריה של בעיות התנהגות בתוך ומחוץ למגרש. התנהגותו הבעייתית של ריידר המשיכה לאחר הגיעו לאטלנטה. ריידר החמיץ את יום מחנה אימונים הראשון ואחר לשני משחקים. לאחר שנפוצו שמועות כי עישן מריחואנה במלון באורלנדו במהלך מסע משחקים בחודש ינואר, תבעה הנהלת הליגה כי יתתף בייעוץ לגמילה מסמים, וקנסה אותו ב-200,000 דולר עד שהסכים להשתתף. כאשר הופיע באיחור למשחק בחודש מארס, שחררה אותו הנהלת המועדון. שנה לאחר מכן העבירו ההוקס גם את ג'קסון. הטרייד של סמית/ריידר שלח את ההוקס לסחרור מטה; והם לא הצליחו לחזור אל הפליאוף במשך תשע העונות הבאות.

בשנת 2001, בחרו ההוקס את הכוכב הספרדי פאו גאסול כבחירה השלישית בדרפט, אך הזכויות עליו הועברו לממפיס גריזליס בטרייד שכלל את שאריף עבדור-רחים. בחודש פברואר, 2004, שיחק עבור ההוקס שחקן האול סטאר ראשיד ואלאס משחק אחד. וואלאס הועבר להוקס מפורטלנד טרייל בלייזרס יחד עם וסלי פרסון תמורת עבדור-רחים,, תאו ראטליף, ודן דיקאו. במשחקו היחיד בעבור ההוקס, השיג וואלס: 20 נקודות, 6 ריבאונדים, 5 חסימות, 2 אסיסטים, חטיפה אחת, בהפסדם של ההוקס לניו ג'רזי נטס. לאחר משחק זה הועבר וואלאס לדטרויט פיסטונס בטרייד שכלל גם את הבוסטון סלטיקס. בתורם, שלחה דטרויט את הגארד בובי סורה, ואת הסנטר זאלקו רבאצ'ה, ובחירת סיבוב ראשון בדרפט לאטלנטה. הסלטיקס שלחו גם את הפורוורד כריס מיליס לאטלנטה כדי להשלים את העסקה. בשנת 2003, ארחה אטלנטה את משחק האול סטאר, האחרון שנערך באזור המזרח בתשע השנים האחרונות.

תקופת הבעלים אטלנטה ספיריט LLC's/ג'ו ג'ונסון - ג'וש סמית: 2005-הווה

בחודש מרץ, 2004, נמכר המועדון לקבוצת משקיעים בשם אטלנטה ספיריט LLC על ידי הקונגלומרט טים וורנר (שירשו את ההוקס יחד עם האטלנטה ברייבס עם המיזוג עם חברת טרנר ברודקסטינג סיסטם, בשנת 1996), יחד עם קבוצת ההוקי אטלנטה טראשרס, איתם חלקו ההוקס את האולם פיליפס ארינה, שהחליף את אולם האומני. לאחר השינוי בבעלות על המועדון המשיכו ההוקס להאבק. בעונת 2004-05, היו ההוקס לקבוצה עם המאזן הגרוע בליגה עם 13 נצחונות בלבד (חמש פחות מהקבוצה החדשה שארלוט בובקאטס והניו אורלינס הורנטס החלשה). היה זה בשנה זו שג'וש סמית' מההוקס זכה בתחרות ההטבעות במשחק האול סטאר. למרות מאזנם הגרוע בתום העונה הסדירה, זכו ההוקס רק בבחירה השניה בדרפט של שנת 2005 (הבחירה הראשונה הלכה למילווקי באקס). עם הבחירה השניה, בחרו ההוקס את מרווין ויליאמס מאוניברסיטת צפון קרולינה. שנה קודם לכן, בחרו ההוקס את ג'וש צ'ילדרס ואת ג'וש סמית'. בדרפט של שנת 2006, בחרו ההוקס את כוכב של אוניברסיטת דיוק, שלדן ויליאמס, כבחירה החמישית של הסיבוב הראשון.

בקי של שנת 2005,השלימו ההוקס עסקה של "החתם והעבר" (sign and trade) עם הפיניקס סאנס כדי לקבל את ג'ו ג'ונסון תמורת בוריס דיאו ושתי בחירות דרפט עתידיות ראשונות. כמו כן החתימו ההוקס את זאזה פאצ'וליה מהמילווקי באקס. שינויים אלה התרחשו לאחר מה שנראה כמאבקי כוח בין הבעלים של המועדון שנמשכו כמעט שלושה שבועות לפני שהעסקאות נחתמו.

סימנים לתקווה

תקווה וגאולה ממצבה העגום של הקבוצה החלו להופיע באופק בתחילת שנת 2007. כאשר ההוקס זכו במקום השלישי בבחירת הדרפט של אותה שנה, ההוקס הטיבו ובחרו את אל הארפורד מאוניברסיטת פלורידה. הארפורד כמעט והצליח להשיג ממוצעים דו ספרתיים בעונת הרוקי שלו, והוא היה היחיד שנבחר פה אחד לנבחרת הרוקיז של העונה, כמו כן, הוא היה מועמד לפרס רוקי השנה. העונה נפתחה בצורה חיובית כאשר ההוקס גברו במשחק הראשון על דאלאס מאבריקס 101-94, ומעלים את רף התקווה של אוהדי הקבוצה. הפעם האחרונה בה הצליח המועדון לנצח את משחק פתיחת העונה היה בשנת 1998, שהיתה גם העונה האחרונה בה הגיעה המועדון למשחקי הפליאוף. לכבוד עונת 2007-08, עדכנו ההוקס את צבעי המדים שלהם לכחול, אדום ולבן, מציינים את הפעם הראשונה בה השתמש המועדון בצבעים אלה מאז ימיהם בסיינט לואיס.

באמצע העונה בצעו ההוקס טרייד שהעביר אליהם את מייק ביבי המריץ יותר את תקוות הפליאוף. בזמן שהתבצע הטרייד היו ההוקס במאזן של 22-28, ולאחר מכן הם הצליחו לנצח 15 מ-32 המשחקים האחרונים של העונה וסיימו את העונה הסדירה במאזן של 37-45. למרות שההוקס סיימו את העונה במאזן שלילי, הם הצליחו להתברג לפליאוף לראשונה מאז שנת 1999. היה זה במהלך הפליאוף שההוקס התחילו להראות שיפור, דוחפים את מי שלאחר מכן הפכה לאלופת ה-NBA בוסטון סלטיקס לשבעה משחקים. ההוקס הצליחו לנצח את כל שלושת משחקי הבית שלהם בפיליפס ארינה, שארח לראשונה את משחקי הפליאוף והתמלא עד אפס מקום לראשונה בתולדות המעודון.

עונת 2008-09 ראתה את ההוקס מנצחים 47 משחקים, ומסיימים את העונה במאזן חיובי לראשונה מא שנת 1999. עם סגל שחקנים שנותר כמעט ללא שינוי מהעונה הקודמת הצליחו ההוקס לקחת צעד נוסף קדימה בהתפתחות שלהם. גם הפעם נדחפו ההוקס לסדרה בת שבעה משחקים, בסיבוב הראשון של הפליאוף, אך הפעם נהנו מיתרון ביתיות במשחק המכריע, את יתרון זה נצלו כדי לנצח את דרת הפליאוף לראשונה מאז שנת 1999 נגד מיאמי היט. ההוקס הודחו בסוויפ בידי קליבלנד קבאלירס 4-0 בחצי גמר המזרח.

עונת 2009-10 הראתה שיפור נוסף אצל ההוקס, הקבוצה נצחה 53 משחקים במהלך העונה הסדירה, עונה ראשונה עם 50+ נצחונות לראשונה משנת 1997. אל הארפורד נבחר לראשונה בקריירה למשחק האול סטאר, ויחד עם ג'ו ג'ונסון, סימנה בחירה זו כי ההוקס שלחו לראשונה מאז שנת 1998 שני שחקנים למשחק האול סטאר. הפליאוף, לעומת זאת, היה חזרה על השנה הקודמת. ההוקס גברו על מילווקי באקס בסדרה ארוכה וקשה לאחר שבעה משחקים, אך הם הובסו 4-0 בידי אורלנדו מג'יק בחצי גמר המזרח, כאשר כל אחד מהמשחקים היה חד צדדי לחלוטין. לאחר העונה, פיטרו ההוקס את המאמן מייק וודסמן ומינו במקומו את לארי דרו.

בעונת 2010-11 נסוגו ההוקס צעד לאחור, כשסיימו את העונה הסדירה עם 44 נצחונות, למרות שהרפורד וג'ונסון נבחרו לנבחרת האול סטאר של המזרח. באמצע העונה העבירו ההוקס את מייק ביבי לוושינגטון ויזארדס תמורת קירק היינריך, בתקווה שיחליף את יכולתיו ההגנתיות של ביבי. אך המצב רק הורע כאשר ההוקס הפסידו את ששת המשחקים האחרונים של העונה. למרות זאת, בפליאוף ההוקס המריאו שוב, כאשר הם נוקמים באורלנדו מג'יק על ההפסד בעונה הקודמת בסדרה של שישה משחקים. אך, ההוקס נעצרו שוב בחצי גמר המזרח לאחר שהפסידו לשיקגו בולס בשישה משחקים.

נכון להיום ההוקס מחזיקים במקום השני (לאחר הסקרמנטו קינגס) ברצף השנים ללא תואר אליפות. כל ההופעות בסדרת הגמר והאליפות היחידה של המועדון התרחשו כאשר הקבוצה היתה בסיינט לואיס. בינתיים, המועדון נכשל לעבור את מחסום חצי הגמר האזורי (הסיבוב השני של הפליאוף) מאז עברו לאטלנטה, שעתה עומד על 44 עונות. סיבה עיקרית לכשלונות הרבים של המועדון ניתן לתלות בהיסטוריה העגומה של ההוקס בבחירות דרפט. מאז שנת 1980, בחרו ההוקס סך הכל שלושה שחקנים שנבחרו למשחק האול סטאר (דוק ריברס, קווין ויליס, ואל הרפורד; דומיניק וילקינס נבחר למעשה על ידי היוטה ג'אז והועבר להוקס כמה חודשים לאחר הדרפט). למעשה, הרפורד הוא שחקן ההוקס היחיד ששיחק במשחק האול סטאר מאז שנבחר ויליס בשנת 1984, והוא גם השחקן הסיבוב הראשון היחיד שנבחר מההוקס בתשע שנות הבצורת ממשחקי הפליאוף שחווה המועדון.

בחודש אוגוסט, 2011, נודע כי איש העסקים מקליפורניה אלכס מרואלו יהפוך לבעל רוב המניות של המועדון, אך החודש נובמבר, עקב שביתת השחקנים, התבטלה העסקה.

אולמות ביתיים

* בפאלו ממוריאל אודטוריום - 1946
* וורטוןפילד האוס - 1946-51
* מילווקי ארינה - 1951-55
* קייל אודיטוריום - 1955-68 (באותן השנים המועדון השתמש לעיתים גם באולם סיינט לואיס ארינה)
* אלכסנדר ממוריאל אודיטוריום - 1968-72 ו- 1997-99
* אומני קוליסאום - 1972-97
* ג'ורג'יה קולסאום - 1997-97 (כמה משחקים שוחקו באולמה של אוניברסיטת ג'ורג'יה-טק, אלכסנדר ממוריאל קולסאום; נעשה שימוש בשניהמקומות עקב  הריסתו של אולם אומני ובנייתו של אולם בחדש באותו המקום)
* פיליפס ארינה - 1999-הווה

שחקנים

שחקני היכל התהילה

האגן, פטיט, מקאולי, לני וילקינס, ובוב פרי, שיחקו כולם בעבור הסיינט לואיס הוקס, נבחרו גם להיכל התהילה של הספורט במדינת מיזורי.

מספרים בגמלאות

* 9 בוב פטיט, פורוורד, 1954-65
* 17 טד טרנר, בעלים לשעבר
* 21 דומיניק וילקינס, פורוורד, 1982-94
* 23 לו האדסון, פורוורד-גארד, 1966-77
* 40 ג'ייסון קולינר, סנטר, 2003-05 (לא נתלה דגל רישמי על תקרת האולם)

מאמנים

סטטיסטיקה

פרסים אישיים

שחקנים בולטים בעבר ובהווה
* בוב פטיט
* דומיניק וילקינס
* לו הדסון
* ספאד ווב
* מוזס מלון
* דיקמבה מוטומבו
* לני וילקינס
* קליף האגן
* קלייד לובלוט
* דוק ריברס
* ג'ון דרו
* דן ראונדפילד
* פיט מאראביץ'
* זלמו ביטי
* ג'וש סמית
* ג'ו ג'ונסון

סגל נוכחי
עודכן לאחרונה בתאריך- 25 בדצמבר 2011

הערות שוליים

קישורים חיצוניים
*
*
*



עין השלושה הוא קיבוץ השייך לתק"ם/הנוער הציוני. הקיבוץ נמצא בצפון-מערב הנגב, 8 ק"מ ממזרח לחאן יונס. הוא נקרא לזכר שלושה מחברי הגרעין המייסד שנפלו במלחמת העצמאות, והוקם ב־1950 בידי גרעין של הנוער הציוני מאמריקה הלטינית על אדמות קיבוץ נווה יאיר (נווה יאיר הוקם ב־1949 בידי חברי לח"י וננטש ביוני 1950).

בשנותיו הראשונות סבל הקיבוץ מהתנכלויות מסתננים ומהפגזות של צבא מצרים.
 
היישוב נמנה עם ישובי עוטף עזה. ב-15 בינואר 2008 נהרג מתנדב בקיבוץ מירי צלפים מרצועת עזה.

לקריאה נוספת
* קיבוץ נולד: מן השבי במצרים לגבעה 112. הוצאת ארכיון עין השלושה, 2002.

קישורים חיצוניים

*





המכביה השנייה נערכה ב-1935, בין 2 ל-10 באפריל. היא התקיימה שלוש שנים לאחר המכביה הראשונה (1932) ולא כעבור ארבע כנהוג באולימפיאדה. הסיבה הייתה שהמארגנים לא רצו להראות כאילו הם מחקים את האולימפיאדות, וכן מטרה יותר חשובה - במכביה הראשונה נשארו חלק מהספורטאים בארץ ישראל, וכך עקפו את חוקי הספר הלבן של הבריטים.

היערכות
המכביה השנייה נערכה באביב, כקודמתה המכביה הראשונה. בעוד ההכנות לזו הראשונה נמשכו שלושה חודשים בלבד, הרי שההתארגנות לקראת המכביה השנייה ארכה כשנה, עובדה שהגדילה באופן ניכר את ההוצאות. המכביה סבלה מבעיה תקציבית חמורה. קופת מכבי ארץ-ישראל הייתה דלה ביותר, או כפי שצוטט "התקציב הספיק בקושי לבולי-הדואר", ולכן הוחלט כי מכביה זו תיתמך כספית על ידי מכבי העולמי, כשמכבי ארץ ישראל מופקדת על הביצוע. נשיאות ההסתדרות ארגנה מגבית גדולה לקרן המכביה. משרדי מכביה מיוחדים נפתחו למטרה זו בלונדון, אלכסנדריה, ברלין, ורשה, פראג ותל אביב, ואורגנה מגבית מיוחדת בדרום אפריקה לטובת האצטדיון בתל אביב. הכרטיסים לתחרויות המכביה הוצעו למכירה בבית-מסחר לפסנתרים ובבתי-המרקחת של תל אביב.

מכביה זו הוכיחה כי ניתן להגיע מקופה ריקה לתוכן רב-ערך מבחינה לאומית, חינוכית וספורטיבית.
 
השתתפות
במכבייה השנייה השתתפו 1,350 ספורטאים, נציגי 28 ארצות, שהתחרו ב-18 מקצועות. השתתפו בה נציגים ממדינות מרכז ומזרח אירופה - אסטוניה, בולגריה, דנציג, יוגוסלביה, ליטא, לטביה, פולין, צ'כיה והונגריה, וכן ממדינות ערב - מרוקו, לוב, מצרים וסוריה. לאחר מכביה זו, חלה הפסקה ארוכת שנים בהשתתפות משלחות ממדינות אלה. לראשונה הגיעו משלחות מאיטליה, בלגיה, הולנד, טורקיה, צרפת ודרום אפריקה, ומשלחות ממדינות אלה המשיכו להגיע למכביות הבאות. ברגע האחרון הופתעו המארגנים מהשתתפות משלחת מכובדת מגרמניה, שקיבלה אישור מהשלטונות הנאציים להצטרף למשחקים. משלחת דנציג צעדה בנפרד ממשלחות מכבי פולין וגרמניה, ברוח העימות הפוליטי בין אותן מדינות באותה תקופה.

טקסים ותחרויות
למרות התנגדותה של משטרת המנדט הבריטי, נערך ברחובות תל אביב מצעד מרשים של משתתפי המכביה, שנסקר על ידי הלורד מלצ'ט, נשיא הכבוד של הסתדרות מכבי העולמי. ההמנון שחיבר יגאל כספי נבחר מבין 15 המנונים מוצעים, והושר בטקסי הפתיחה והנעילה. 

במכביה זו נוספו ענפי ספורט רבים וחשובים למשחקים הרשמיים, ביניהם: ג'ודו, אופניים, הרמת משקולות, חתירה, כדורעף וקליעה למטרה. ענפי הכדוריד והכדורסל, שלא התקיימו באותה מכביה, הוחזרו לרשימה במכביה השלישית, בעוד ענפי הרכיבה והאופנועים הוצאו סופית מהתחרויות. 

בין הספורטאים בלטה ליליאן קופלנד מארצות הברית, האלופה האולימפית בזריקת דיסקוס. במכביה היא זכתה בשלוש מדליות זהב בשלושת הענפים בהם השתתפה, בזריקת דיסקוס (37.38 מטר), בהטלת כידון (36.92 מטר) ובהדיפת כדור ברזל (12.32 מטר). 

בסיום התחרויות, דורגה אוסטריה במקום הראשון, עם 399 נקודות, אחריה גרמניה עם 375.3 נקודות וארץ ישראל עם 360.5 נקודות.

פירות המכביה
ארץ ישראל נהנתה באותה שנה מגאות כלכלית יחסית. העיר תל אביב גדלה ונסללו רחובותיה הראשיים. גם האצטדיון גדל ונוספו לו מקומות צפייה רבים. 

המכביה השנייה העניקה לישוב את בריכת השחייה הראשונה (50 מטרים) בשכונת בת גלים בחיפה, ששימשה לתחרויות עד המכביה הרביעית. 

המכביה השנייה התארגנה ונערכה בשנים הראשונות לשלטון הנאצים בגרמניה, לאחר עליית היטלר לשלטון ב-1933, ועל אירופה כולה ריחף ענן כבד. בארץ ישראל המשיך שלטון המנדט הבריטי להגביל את מספר אשרות העלייה. רבים ממשתתפי המכביה, במיוחד מקרב המשלחות מבולגריה, גרמניה ופולין, ניצלו את ההזדמנות להישאר בארץ ישראל. אפילו חברי תזמורת כלי הנשיפה מבולגריה, שהגיעו להשתתף בטקסי הפתיחה והנעילה, נשארו כולם, ובתום המכביה שלחו חזרה לבולגריה רק את כלי נגינתם.

שתי המכביות הראשונות נערכו בימי המנדט הבריטי בארץ ישראל, וזכו לכינוי "מכביות העלייה", בזכות מאות המשתתפים ממדינות מזרח ומרכז אירופה שניצלו את ההזדמנות להישאר בארץ ישראל בתום המשחקים. שתיהן היו הרבה יותר ממפעל ספורטיבי - הן היו חלק מכלל המפעל הציוני והלאומי, בשנים הקריטיות שלפני מלחמת העולם השנייה והקמת מדינת  ישראל.

קישורים חיצוניים
* 



 
השושלת האוטונית הוא שמה של שושלת שליטים גרמנית, הנחשבת לעתים לשושלת הראשונה של האימפריה הרומית הקדושה. הקיסרים האוטונים קרויים על שם השם המוביל במשפחתם (אוטו). כשליטי סקסוניה שהתעצמו במהלך המאה העשירית, ביקשו להיחשב ממשיכי הקיסרות הרומית, שחודשה כבר בידי קרל הגדול עם הפיכתו לקיסר בשנת 800. השושלת ידועה גם בשם השושלת הסקסונית. דוכס סקסוניה, היינריך הצפר, היה מייסד השושלת, משום שבחירתו כמלך גרמני אפשרה לבנו, אוטו הגדול להפוך לקיסר. המשפחה עצמה ידועה לעתים כליאודולפינגים (Liudolfinger) על שם הגראף ליאוּדולף (מת בשנת 866). בסיס כוחה של השושלת נשאר סקסוניה, מיינץ, בוואריה, שוואביה ואאוגסבורג.

מלכי השושלת
* היינריך הצפר, מלך 919-936
* אוטו הראשון, הגדול, מלך 936-973. משנת 962 גם קיסר. 
* אוטו השני, מלך במשותף משנת 963, קיסר במשותף משנת 967, מלך לבדו 973-983.
* אוטו השלישי, מלך 983-1002.
* היינריך השני, מלך 1002-1024. משנת 1004 גם כקיסר האימפריה.



 

הילדסהיים היא עיר בסקסוניה התחתונה שבגרמניה. העיר ממוקמת במחוז הילדסהיים, כ-25 קילומטרים דרום-מזרחית להנובר על גדות נהר אינרסטה, פלג של נהר לאינה. אוכלוסייתה מונה 106,100 נפש, נכון לשנת 1999. 

הילדסהיים הפכה למקום מושבו של בישוף בשנת 815 ונשלטה משך ארבע מאות שנה על–ידי אנשי דת, עד שנבנה במקום בית עירייה ולתושבים ניתנה השפעה מסוימת. בשנת 1367 הפכה הילדסהיים חברה בברית האנזה. העיר נפגעה קשה בהפצצות במהלך מלחמת העולם השנייה ולב העיר, ששימר בניינים מתקופת ימי הביניים חרב לחלוטין. מרכז העיר נבנה מחדש בסגנון מודרני ובשנות השבעים החל שחזור של הלב ההיסטורי של העיר, כשבתי הבטון שנבנו מוסרו והוחלפו בתעתיקים של בנייניה העתיקים. בתקופה זו נוסדה במקום גם אוניברסיטה. 

עם ילידי העיר המפורסמים נמנה הנס אדולף קרבס, ביוכימאי ממוצא יהודי, זוכה פרס נובל על גילוי מעגל קרבס. 




סופרג'יזם (מאנגלית: Suffrage - זכות הצבעה) הייתה תנועה עולמית שנאבקה למען שוויון זכויות אזרחי לנשים ובעיקר על זכותן להצביע ולהשתתף בבחירות דמוקרטיות. התנועה פעלה בסוף המאה ה-19 ובתחילת המאה ה-20 והובילה לשינויים מהותיים ביחס לנשים ובמעמדן המשפטי במדינות רבות.

היסטוריה
בעקבות המהפכה הצרפתית ופרסום הצהרת זכויות האדם של הפרלמנט הצרפתי החלה התעוררות של תנועות פמיניסטיות ברחבי אירופה וארצות הברית. עם זאת, במאה ה-19 עדיין לא הוכרה במרבית מדינות העולם זכותן של נשים להצביע או להשתתף בהליך הדמוקרטי ונשללו מהן זכויות אזרחיות רבות. בשנת 1848 פורסם המניפסט הראשון של תנועת הנשים בארצות הברית, שדרש להכיר בזכויותיהן של נשים נשואות לקניין, לתנועה, להגנה מפני אלימות בעליהן, לגירושים, לתעסוקה במקצועות חופשיים, לחינוך ולזכות הצבעה. המאבק לשוויון זכויות לנשים התעצם לקראת סוף המאה ה-19 וב-1893 הייתה ניו זילנד המדינה הריבונית הראשונה שהעניקה לנשים זכות הצבעה, אם כי הן לא הורשו להתמודד לפרלמנט. 

הכינוי "סופרג'יסטיות" הוטבע לראשונה בבריטניה ככינוי לנשים שהיו פעילות בארגוני זכויות נשים רדיקלים כגון WSPU (האיגוד הסוציאלי-פוליטי לנשים). במהרה הפך המונח נפוץ בעולם כולו. הסופרג'יסטיות נקטו בפעולות מחאה רבות החל מהפגנות ותהלוכות וכלה בשביתות רעב, בקשירת עצמן לשערים בשלשלאות, ואף בהצתה עצמית למוות. במיוחד נודע סיפור מותה של הסופרג'יסטית אמילי דוויסון שנהרגה לאחר שהשליכה את עצמה במחאה תחת סוסו של מלך בריטניה ג'ורג' החמישי, במהלך מרוץ דרבי ב-1913. במהלך מלחמת העולם הראשונה חלה הפוגה במאבקן של הסופרג'יסטיות, כתוצאה מתחושת פטריוטיות ומכיוון שמעמד הנשים השתפר במהלך המלחמה, כתוצאה מהמחסור בידיים עובדות. 

מאבקן של הסופרג'יסטיות הוביל למתן זכות ההצבעה לנשים בהדרגה ברחבי העולם. בדרך כלל הוענקה בתחילה זכות ההצבעה לנשים נשואות בלבד ונשללה מהן הזכות להתמודד לפרלמנט. בבריטניה הכריז הפרלמנט בשנת 1918 על מתן זכות הצבעה לנשים נשואות מעל גיל 30, ורק בשנת 1928 הוענקה זכות בחירה מלאה. בארצות הברית נקבע ב-1920 התיקון ה-19 לחוקת ארצות הברית אשר העניק זכות הצבעה מלאה לנשים. בשווייץ הוענקה זכות הצבעה מלאה לנשים רק ב-1971.

סופרג'יסטיות בולטות
אמריקאיות
* אליס פול
* סוזן ב. אנתוני
* לוסי ברנס
* אליזבת סטנטון
* אידה וולס
* ג'נט רנקין
* מוד נייתן

בריטיות
* רוזה בילינגהורסט
* ג'ין אלן הריסון
* אנני קני
* גרייס קימינס
* אמלין פנקהרסט
* כריסטבל פנקהרסט
* סילביה פנקהרסט
* לאונרה כהן

ראו גם
* זכות בחירה לנשים

קישורים חיצוניים


 


אירועים
* 476 - פטר פולו מושב לתוארו כפטריארך אנטיוכיה.

נולדו
* 476 - אריאבהאטא, אסטרונום הודי.

נפטרו

לוח שנה












אירועים

נולדו

נפטרו

לוח שנה












אירועים

* ארץ ישראל נכבשת על ידי הסולטאן סולימאן הראשון

נולדו

נפטרו

לוח שנה











מנוע סטירלינג הוא מנוע בעירה חיצונית שהומצא ב- 1816 על ידי רוברט סטירלינג. מנוע זה מנצל אנרגיה ממקור חום חיצוני על מנת להפיק עבודה מכנית. מנוע סטירלינג בסיסי מבוסס על צילינדר המכיל גז ובוכנה האוטמת את הגז בצילינדר. מחזור פעולת המנוע הבסיסי מורכב משני שלבים, בראשון, מקור החום החיצוני מחמם את הגז ובכך מגביר את הלחץ המופעל על הבוכנה וגורם לעלייתה. בשלב השני מוחלף הגז החם בגז בטמפרטורה נמוכה ובכך מוקטן הלחץ בתוך הצילינדר ומאפשר לבוכנה לרדת בחזרה.

מנועי סטירלינג הם בעלי יחס גרוע של תפוקת כוח יחסית למשקל המנוע, ובנוסף נדרשים חומרים יקרים יחסית המסוגלים לעמוד בעומס החום הקבוע - להבדיל ממנוע בעירה פנימית שעומס החום בו מוגבל לשיאים של מאיות שנייה. בשל מגבלות אלו מנועי סטירלינג נמצאים בשימוש רק בישומים מיוחדים.

תהליך העבודה במנוע מתאפיין בשינויים איזוכורים ואיזותרמים. בשלב החימום - נשאר הנפח קבוע (תהליך איזוכורי) ובשלב ההתפשטות, נשארת הטמפרטורה קבועה (איזותרמי).

מקור החום המניע מנועי סטירלינג מגוון וכולל לדוגמה דלק, אנרגיה סולארית ואנרגיה גאותרמית.

קיימים גם מנועי סטירלינג זעירים הפועלים בטמפרטורות נמוכות שתפקידם העיקרי הוא סילוק חום, למשל ממערכות אלקטרוניות.

אחד השימושים במנועי סטירלינג הוא כמנוע עזר בצוללות. שמוש זה מאפשר לצוללת להשאר בצלילה ללא כל קשר לאוויר החיצון זמן ארוך יותר מהמקובל היום.

ראו גם
מערכות הנעה לצוללות ללא תלות באוויר חיצון 



מינסוטה טימברוולבס היא קבוצת כדורסל אמריקנית מהעיר מיניאפוליס שבמינסוטה, המשחקת בליגת ה-NBA.

השם נבחר בתחרות אוהדים ומתייחס לזאבי היער שריכוזם הגבוה ביותר בין 48 המדינות הראשונות להצטרף לארצות הברית, הוא במינסוטה.

מינסוטה הצטרפה לליגת ה-NBA בשנת 1989 ומגרש הבית שלה מאז ועד היום הוא בעיר מיניאפוליס. מינסוטה החלה להוות גורם רציני בצמרת הליגה רק כאשר בחרה בדראפט 1995 את קווין גארנט, שחקן תיכונים, שהפך במהרה לכוכב-על והוביל את הקבוצה ל-8 הופעות רצופות בפלייאוף בין השנים 1997 ל-2004.

בעונת 03-04 הצטרפו לקבוצה לטרל ספריוול וסם קאסל ויחד עם קווין גארנט עברו לראשונה סיבוב בפלייאוף והגיעו עד גמר המערב, שם הפסידו ללוס אנג'לס לייקרס.

בעונת 04-05 לא עלתה מינסוטה לפלייאוף, לראשונה מאז הגיע גארנט לקבוצה, וחלה ירידה גדולה ביכולתה של הקבוצה.
בדראפט של שנת 2005 בחרה מינסוטה בסיבוב הראשון את ראשאד מקאנטס, ובאותה שנה הרכז סם קאסל עבר בטרייד ללוס אנג'לס קליפרס בעבור השחקנים מארקו יאריץ' וליונל צ'אלמרס והוחתם השחקן החופשי ניקולוז צקיסטישווילי. במינסוטה קיוו שבזכות מקאנטס ובזכות הטרייד עם לוס אנג'לס קליפרס עשוי לחול שינוי לטובה בקבוצה, אך התבדו.

ב-26 בינואר בשנת 2006 מיניסוטה החליטה לעשות טרייד עם הבוסטון סלטיקס, במסגרתו הועברו לסלטיקס הפורוורד וואלי שרביאק, שני הסנטרים דווין ג'ונס ומייקל אולווקנדי ובחירת סיבוב ראשון בדראפט 2006, תמורת הפורוורד-גארד ריקי דייוויס, הסנטר מארק בלאונט, הפורוורד ג'אסטין ריד, הגארד הטרי מרכוס בנקס ושתי הגרלות סיבוב שני בדראפט 2006. באותו יום מיניסוטה העבירה גם את צקיסטישווילי לקבוצת הפיניקס סאנס בתמורה לעוד הגרלת סיבוב שני בדראפט 2006. בסיום העונה הקבוצה הגיעה למאזן של 33 ניצחונות ו-49 הפסדים.
בדראפט 2006 מינסוטה בחרו בבחירה השישית את השחקן ברנדון רוי אבל העבירו אותו לפורטלנד.

בטרם פתיחת עונת 2007-08, ביצעה מינסוטה טרייד ענק עם בוסטון סלטיקס במסגרתו הועבר כוכב הקבוצה מזה 12 עונות, קווין גארנט, לבוסטון, בתמורה ל-5 שחקנים ובינים הכוכב הצעיר ושחקן הפנים אל ג'פרסון.

שחקנים בולטים בעבר
* קווין גארנט
* צ'אנסי בילאפס
* תרל ברנדון
* סם קאסל
* תום גוגליוטה
* כריסטיאן לייטנר
* איזיאה ריידר
* לטרל ספריוול
* סטפון מרבורי
* ג'ו סמית'

סגל נוכחי
עודכן לאחרונה בתאריך- 24 בדצמבר 2011

קישורים חיצוניים
* 


גאופיט (Geophyte) הוא צמח שבתקופה מסוימת מתים בו כל החלקים העל קרקעיים ונשאר רק איבר אגירה תת-קרקעי, פקעת מהתעבות של גבעול, בצל מהתעבות של עלים או קנה שורש  מעובה.

מקור שמו של המונח ביוונית: גאה (Gea) אדמה פיט -צמח - פירושו "צמח אדמה".

הגאופיטים נפוצים בסביבות עם עונות משתנות. לדוגמה, לחצב המצוי, שפורח בישראל, יש איבר אגירה תת-קרקעי, והצמח יוצא מעל פני האדמה רק עם תחילת הסתיו. גאופיטים רבים בישראל יוצאים מעל פני האדמה בסתיו ובתחילת החורף, משום שמבחינה אבולוציונית, לא משתלם להם לספק אנרגיה לחלקי הצמח העל קרקעיים בקיץ בגלל חוסר המשקעים. צמחים אלה מכונים גם מבשרי חורף. 

גם במדבר קיימים גאופיטים שיוצאים מעל פני האדמה רק בזמן של גשמים, בהתאמה אבולוציונית לנדירות המשקעים במדבר.

חומר תשמורת נפוץ באברי האגירה הוא העמילן. ישנן גאופיטים שמרוקנים את איבר האגירה וממלאים אותו מחדש וישנם כאלה שמרוקנים אותו לחלוטין ויוצרים איבר אגירה אחד או יותר חדשים במקומו. רועי דיין, שחקר את צמח הכדן, גילה שבזמן התפתחות הפרח יורדת כמות העמילן גם לאחר שנוצרים בצמח חלקים על קרקעיים ירוקים, ובכדן הירידה נמשכת עד שאיבר האגירה מתרוקן לחלוטין עם הפריחה.

כאמור, אבר האגירה מכיל חמרי תשמורת ולכן מכרסמים שונים ניזונים ממנו. כאמצעי הגנה, מכילה פקעת הרקפת רעל מסוג ציקלאמינין וכך נשמרת הפקעת מפני המכרסמים (למעט דרבנים שעמידים לרעל זה). 




חזזית היא אורגניזם סימביוטי המורכב מהתחברות אצה ירוקה או אצה כחולה (ציאנובקטריה) מיקרוסקופיות אל פטרייה סיבית. צורת החזזית נקבעת לפי החלק החיצוני של השותף הפטרייתי ולכן גם נקראת על שם הפטרייה. בדרך כלל, הפטרייה היא עיקר נפח החזזית, למרות שלעתים אין כך הדבר בחזזית סיבית או ג'לית. פטריית החזזית היא לרוב ממערכת Ascomycota, ולעתים רחוקות ממערכת Basidiomycota. ישנם טקסונומים העוסקים בחזזיות אשר ממקמים אותן במערכה משלהן, ה-Mycophycophyta, אך שיטה זו מתעלמת מהעובדה כי רכיביה משתייכים למערכות שונות.

תאי האצות מכילים כלורופיל, המאפשר להם לחיות בסביבות מינרליות טהורות על ידי הפקה עצמית של תרכובות אורגניות (ראו פוטוסינתזה). הפטרייה מגינה על האצה מפני התייבשות ומספקת לה מינרלים שמקורם בשכבה התחתונה המצויה תחת החזזית. אם מצויה ציאנובקטריה, אזי היא יכולה לטפל בחנקן ובכך להשלים את פעולות האצה הירוקה.

חזזיות נמנות עם היצורים החיים העמידים ביותר בכדור הארץ וניתן למצוא אותן אף במרכז אנטארקטיקה, מקום שאף יצור חי אחר אינו שורד בו. עובדה זו גרמה לנאס"א להתעניין בהן, מתוך הנחה כי אם יש יצורים חיים שניתן לגלות על כוכבי לכת אחרים, הם יהיו דומים לחזזיות.

מבנה ומורפולוגיה

חזזיות חיות על מגוון משטחים: אדמה, עצים, סלעים וקירות. לרוב הן הראשונות המתיישבות באזורים דלילים באדמה, ומהוות צמחוניות בודדות בסביבות קיצוניות כמו אלו המצויות בגבהי ההרים. ישנן כאלה השורדות בתנאי המדבר הקשים, ואחרות על קרקעות קפואות באזורים הארקטיים. לכמה חזזיות יש חזות של עלים (חזזיות עליות); יש המכסות את השכבה התחתונה כמעין קרום; אחרות מאמצות צורה דמוית שיח וקיימות גם חזזיות ג'לטיניות. צורת החזזית נקבעת לרוב על ידי הפטרייה. הציאנובקטריה יכולה לעתים גם לקבוע את צורתה. תאים מתים או בתהליכי תמותה של הציאנובקטריה יכולים להזין את הפטרייה, אולם רוב חלקי הציאנובקטריה נותרים חיים בזמן חיי השיתוף, וחילוף החומרים המוזנים ביניהן הוא "מרצון".

כאשר חזזית נראית בהגדלה, חלק טיפוסי של תלוס העלים מגלה ארבע שכבות של סיבי פטרייה. השכבה העליונה נוצרת מבנייה צפופה ודבוקה של קור פטרייתי (hypha) היוצר שכבת מגן חיצונית המהווה קליפה. ציאנובקטריה יכולה להימצא בחללים קטנים או תחת הפנים החיצוניים. תחת הקליפה יש צירוף שכבת אצה של תאיה השזורים בצפיפות בקור הפטרייה. לרוב כל קבוצת תאים עטופה בקור. תחת השכבה האצתית יש שכבה של קור שזור באופן רופף ללא תאי אצה. תחתיה ישנו המשטח התחתון שבו קור פטרייתי צפוף. חזזיות לעתים מכילות מבנים העשויים מטבוליטים פטרייתיים, כמו חזזית אשר לה שכבת פוליסכריד (רב סוכר) על הקליפה. למרות שרקמת תאי החזזיות נראית הומוגנית, היא עשויה להיות מורכבת ממספר זני פטרייה ושותפים החיים יחדיו.

רבייה
לרוב מתרבות החזזיות באופן א-מיני, על ידי רביה וגטטיבית או על ידי פיזור תאים פטרייתים ואצתיים. ישנן קבוצות קטנות של תאי אצה המוקפות סיבי פטרייה אשר נפתחות כאשר החזזית מתייבשת או כאשר רקמת הסביבה מתה, ומתפזרות באמצעות הרוח. דרך נוספת היא על ידי התנתקות של גדילה מוארכת מתוך רקמת התאים המתנתקת ומתפזרת. חזזיות רבות נשברות למקטעים כשהן מתייבשות, ומתפזרות כדי לחזור ולגדול כשחוזרת הלחות.

חזזיות גם מתרבות בצורה מינית באופן אופייני לפטריות, כאשר חלק פטרייתי ואצתי מתפתח צריך לפגוש שותף מתאים לפני שתוכל להתהוות חזזית. אין זו דרך רווחת להתרבות עבור רוב החזזיות. לעתים יש גם התרבות על ידי נבגים.

אקולוגיה
מאחר וחזזיות הן מורפולוגית קטנות ביחס לצמחים יבשתיים, ובכל זאת דורשות אור שמש כדי לגדול, לרוב הן מחוברות לסלעים גדולים ואחרות מתהוות על משטחים או צמחים עציים, אשר במידה מסוימת חשופים לאור. עם זאת, במקומות בהם יש לחות מספקת, חזזיות מתפתחות על פני עצים (לרוב כאלו הגדלים לאט) ביערות, כחלק מהצמחים האפיפייטים (צמחים הגדלים על אחרים ושאינם פרזיטים). דרישה בסיסית של החזזית היא משטחים יציבים הגדלים לאט. חזזיות מתפתחות לאט באופן יחסי, ולרוב אינן עומדות בקצב ההתפחות של טחבים.

חזזיות מהוות חלק מן המזון עבור בעלי חיים רבים, כמו האייל החי באזורים ארקטיים. יש זחלי פרפרים רבים הניזונים מחזזית במיוחד. למרות שהחזזית גדלה בסביבה שהיא לרוב גסה, חזזיות רבות רגישות לחומרים מזהמים של האדם. לכן ניתן להיעזר בהם כיצורים המחוונים על זיהום. כאשר הן גדלות על משטחים מינרלים, החזזיות אט אט ממיסות אותו על ידי הפרשת חומצות ובכך תורמות לתהליך השחיקה של סלעים לאדמה.

מיון
* קרומיות: דמויות שכבת צבע כמו ה-Caloplaca flavescens.
* סיביות: דמויות שיער כמו ה-Ephebe lanata.
* עלעליות: דמויות עלה כמו ה-Hypogymnia physodes.
* מסתעפות, שיחיות, כמו ה-Cladina evensii, C. subtenuis ו-Usnea australis.
* דמויות אבק כמו ה-Lepraria incana.
* מורכבות ממבנים זעירים חסרי קליפה תחתית כמו Normandina pulchella.
* חזזיות ג'לטיניות, בהן הציאנובקטריה מפיקה פוליסכריד הסופג ושומר מים.

קישורים חיצוניים

* 
*, מתוך אתר מט"ח.




פלביוס רומולוס אוגוסטוס (Flavius Romulus Augustus) (נולד בערך ב-465 לספירה, מת אחרי 511) המכונה גם רומולוס אוגוסטולוס היה הקיסר האחרון של האימפריה הרומית המערבית.

רומולוס היה בנו של פלביוס אורסטס, פוליטיקאי רומאי שהיה ככל הנראה ממוצא גרמאני בחלקו. אורסטס מונה לתפקיד ראש הצבא (מגיסטר מיליטום) על ידי הקיסר הרומי יוליוס נפוס בשנת 475. ב-28 באוגוסט 475 הוא חולל הפיכה והשתלט על הממשלה ברוונה, בירת האימפריה הרומית המערבית מאז שנת 402. יוליוס נפוס נמלט לדלמטיה שבבלקן,  ושם שלט עד מותו בשנת 480. 

אורסטס הפך לשליט בפועל של הפרובינקיות שממערב לדלמטיה, אך לא נחשב כשיר לרשת את הכתר בעצמו, ולכן הכריז ב-31 באוקטובר 475 על בנו רומולוס כקיסר. ההכרזה לא התקבלה על הקיסר ובזילאוס של האימפריה הביזנטית זנון. 

רומולוס היה בזמן התרחשות הדברים ילד כבן עשר ותפקד כבובה תחת שלטון אביו. זמן קצר אחרי שאורסטס סירב להעניק אדמות להתיישבות לשכירי החרב הרולים, הסקיריאנים והטורציליניאנים התחוללה הפיכה תחת הנהגתו של המנהיג הגרמני אודואקר. אורסטס נלכד ליד פיאצ'נזה ב-28 באוגוסט 476 והוצא להורג. 

אודואקר התקדם לרוונה ולכד את העיר והקיסר הצעיר בה. רומולוס נכפה לוותר על כתרו ב-4 בספטמבר 476. מכיוון שאחרי וויתור על הכתר לא התמנה קיסר אחר, ויתור זה נחשב לקיצה של האימפריה הרומית המערבית, אף כי חלקה המזרחי המשיך להתקיים עד שנת 1453. השלטון בפועל בשטחי הפרובינקיות הרומיות, מכל מקום, היה מסור מזמן לידי מנהיגי השבטים הגרמאניים. 

בגלל גילו הצעיר, חס אודואקר על חייו של הקיסר לשעבר ושלח אותו למחוז קמפניה לגור עם מקורביו. הוא גם העניק לו פנסיה שנתית, שמאוחר יותר הומשכה על ידי מנצחו של אודואקר, תאודוריק הגדול בשנת 507 ושוב בשנת 511. רומולוס ייסד מנזר ששרד משך מאות בשנים, אך ככל הנראה לא חי עד תקופת שיקום הסמכות הרומית באיטליה בשנת 536.  

קישורים חיצוניים




שיקגו בולס (אנגלית: Chicago Bulls) היא קבוצת כדורסל המתחרה בליגת ה-NBA. הקבוצה נוסדה ב-1966, והיא השלישית שבאה משיקגו ומשתתפת בליגה (אחרי הסטאגס והפאקרס, כיום וושינגטון וויזארדס). לקבוצה 6 אליפויות, כששלוש הראשונות היו בין השנים 1991-1993 והשלוש האחרונות בין 1996-1998. השחקן הנחשב לטוב בהיסטוריה של המשחק, מייקל ג'ורדן, הוביל אותה לאליפויות האלו.

היסטוריה
1966-1984: ההקמה ועידן לפני ג'ורדן
כבר בעונתם הראשונה בליגה, עונת 1966/1967, העפילו הבולס לפלייאוף למרות מאזן שלילי. בפלייאוף הפסידו כבר בסיבוב הראשון בסוויפ לסנט לואיס הוקס. בעונה זו שיחקו במשחקי הבית באולם "האמפיתיאטרון הבינלאומי". לאחר עונה זו עברו לאצטדיון שיקגו. בעונת 1967/1968 הם השיגו מאזן 29-53, והפסידו בסיבוב הראשון ללוס אנג'לס לייקרס 1-4. 

בשנים הבאות הבולס הציגו את עצמם כקבוצה טובה, קשוחה ועקבית, אך אף פעם לא הצליחה להגיע לרמות הגבוהות באמת. בשנות ה-70 ההגנה של הקבוצה הייתה חזקה, והיא הונהגה על ידי ג'רי סלואן, בוב לאב, צ'ט וו'קר, נורם ואן ליאר קליפורד ריי וטום בוורוינקל. למרות זאת הצליחו לזכות באליפות הבית פעם אחת בלבד, וההישג הגדול ביותר שלהם בפלייאוף היה להגיע לגמר המזרח. 

בשנת 1979 המזל בגד בבולס במה שהיה יכול להיות בחירת הדראפט המוצלחת בהיסטוריה שלהם. מנג'ר הבולס, רד ט'ורן, הפסיד בהטלת מטבע את הבחירה הראשונה בדראפט ללייקרס, שבחרו את מג'יק ג'ונסון. הבולס הסתפקו בבחירה השנייה, דייוויד גרינווד, שלא הצליח בקריירה שלו. לאחר מכן הבולס לא העפילו לפלייאוף שלוש עונות ברציפות.

במהלך השנים הבאות המשיכו הבולס באותה היכולת, אך לא הצליחו להגיע לגמר ולו פעם אחת. בשני האלו הובילו אותם רג'י ת'יאוס וארטיס גילמור.

1984-1993: עידן מייקל ג'ורדן הראשון

בדראפט 1984 מזלם של הבולס הביא להם את הבחירה ה-3, אחרי הבחירות של יוסטון רוקטס ופורטלנד טרייל בלייזרס. הרוקטס בחרו את האקים אולאג'ואן, והבלייזרס את סם בואי. הבולס בחרו את מייקל ג'ורדן, יוצא אוניברסיטת צפון קרוליינה. ראשי הקבוצה החליטו לבנות אותה מסביב לג'ורדן. ג'ורדן, שכבר בעונת הרוקי שלו דורג שלישי בליגה בנקודות בממוצע ורביעי בחטיפות בממוצע הוביל את הבולס בחזרה לפלייאוף, וזכה בתואר רוקי העונה ב-NBA ונבחר לחמישיית העונה השנייה ב-NBA. 

לפני העונה הבאה הבולס רכשו את ג'ון פקסון וקבלו גם את צ'ארלס אוקלי לקליבלנד קאבלירס. ברוב העונה ג'ורדן היה פצוע, אך הוא חזר לקראת סיומה למגרשים כדי להבטיח את המקום ה-8 במזרח לבולס. בפלייאוף הם התמודדו מול בוסטון סלטיקס של לארי בירד שהשיגו מאזן 67-15. למרות שהבולס הודחו בסוויפ, במשחק השני הציג ג'ורדן משחק שיא כשקלע 63 נקודות. בעקבות זאת אמר בירד ש"אלוהים התחפש למייקל ג'ורדן".

בעונת 1986/1987 המשיך ג'ורדן לשבור שיאים, כשקלע 37.1 נקודות בממוצע למשחק והפך לשחקן הבולס הראשון שנבחר לחמישיית העונה הראשונה של ה-NBA. למרות העונה הגדולה של ג'ורדן הבולס השיגו מאזן 40-42 בלבד שהספיק למקום ה-5 במזרח. הם הודחו בסיבוב הראשון בסוויפ בפעם השנייה ברציפות על ידי הסלטיקס.

בדראפט 1987 הבולס בחרו מספר שחקנים בעקבות חוסר עומק הספסל שלהם. בבחירה ה-8 הם בחרו את אולדן פולינייס ובבחירה ה-10 את הוראס גרנט. באותו היום הם שלחו את פולינייס לסיאטל סופרסוניקס בתמורה לבחירה ה-5 באותו דראפט, סקוטי פיפן. ביחד עם הקבוצה המתחדשת הזו הבולס השיגו 50 ניצחונות בעונת 1987/1988. הם הגיעו לחצי גמר המזרח שם הודחו על ידי דטרויט פיסטונס 1-4. למרות הכישלון הקבוצתי ג'ורדן זכה בפרס ה-MVP של העונה ב-NBA.

לפני עונת 1988/1989 הבולס ערכו כמה מהלכים שישנו את הקבוצה. תחילה, הם העבירו את מוביל הריבאונדים במצטבר בליגה, צ'ארלס אוקלי, ביחד עם רוד סטריקלנד בתמורה לביל קרטרייט וויל פרדו. בנוסף הבולס רכשו את קרייג הודג'ס, מומחה השלשות, מפיניקס סאנס. לחמישייה החדשה (פקסון, ג'ורדן, פיפן, גרנט וקרטרייט) לקח זמן להתחבר, והבולס השיגו פחות ניצחונות מהעונה שעברה. למרות זאת הם הגיעו לגמר המזרח שם הם הפסידו לפיסטונס שיזכו באליפות. 

בעונת 1989/1990 ג'ורדן הוביל את הליגה בנקודות בממוצע עונה רביעית ברציפות, ואליו הצטרף בפעם הראשונה למשחק האולסטאר סקוטי פיפן. שינוי משמעותי שחל בבולס היה החלפתו של דאג קולינס בפיל ג'קסון. בנוסף בדראפט הבולס בחרו בבי ג'יי ארמסטרונג וסטייסי קינג. עם השחקנים הנוספים הם סיימו את העונה במאזן 55-27 והגיעו לגמר המזרח, שם הם נפגשו עם הפיסטונס והודחו על ידם בפעם השלישית ברציפות. הפיסטונס יהיו האלופים בפעם השנייה ברציפות.

בעונת 1990/1991 הבולס הציגו את עונה במטרה לזכייה באליפות. הם השיגו 61 ניצחונות, הכי הרבה עד אז, ועלו לפלייאוף מהמקום הראשון במזרח. בסיבוב הראשון הם הדיחו את ניו יורק ניקס בסוויפ ללא בעיות, ובחצי גמר המזרח הם גברו על פילדלפיה 76' 4-1. בגמר המזרח הם נקמו בדטרויט פיסטונס כשהדיחו אותם בסוויפ, ובגמר (אליו הגיעו בפעם הראשונה) הם נפגשו עם לוס אנג'לס לייקרס. הם ניצחו את הלייקרס 4-1 בסדרה, וזכו באליפות NBA ראשונה בהיסטוריה של המועדון. ג'ורדן זכה ב-MVP של העונה הסדירה ובMVP של סדרת הגמר. בנוסף הוא הוביל את הליגה בפעם החמישית ברציפות בנקודות בממוצע. 

בעונת 1991/1992 הבולס המשיכו לשבור שיאים, כשסיימו את העונה עם מאזן 67-15, שבירת השיא הטוב ביותר של המועדון מהעונה הקודמת. אחרי שהדיחו את מיאמי היט (סוויפ), הניקס ואת קליבלנד קאבלירס הם עלו לגמר שני ברציפות, הפעם נגד פורטלנד טרייל בלייזרס של קלייד דרקסלר. הבולס ניצחו את הטרייל בלייזרס 4-2 וזכו באליפות שנייה ברציפות, כשג'ורדן נבחר לתארי ה-MVP של העונה הסדירה וסדרת הגמר עונה שנייה ברציפות, ומוביל הליגה בנקודות בממוצע עונה שישית ברציפות. 

בעונת 1992/1993 המאזן של הבולס בעונה הסדירה הדרדר ב-10 משחקים (57-25), אך הם בכל זאת סיימו במקום הראשון במזרח. אחרי שהדיחו את אטלנטה הוקס ואת הקאבלירס בסוויפ הם נפגשו עם הניקס בגמר המזרח, וניצחו אותם 4-2. בגמר הם פגשו את פיניקס סאנס של צ'ארלס בארקלי. הם ניצחו את הסאנס 4-2 וזכו באליפות שלישית ברציפות של המועדון. ג'ורדן נבחר לMVP של סדרת הגמר, כשקלע 41.0 נקודות בממוצע למשחק. בנוסף הוא סיים את העונה הסדירה כמוביל בנקודות בממוצע עונה שביעית ברציפות, השוואת שיאו של ווילט צ'מברליין.

1993-1995: פרישתו של ג'ורדן

בקיץ שלאחר זכייתם השלישית ברציפות של הבולס באליפות הודיע מייקל ג'ורדן על פרישתו, חודש לאחר רצח אביו. בעונת 1993/1994 הוביל את הבולס סקוטי פיפן, שזכה בתואר ה-MVP של משחק האולסטאר. פיפן נעזר בהוראס גרנט ובי ג'יי ארמסטרונג שזכו לראשונה להשתתף במשחק האולסטאר. בשלישייה הזו תמכו פיט מיירס, והרוקי הקרואטי טוני קוקוץ'.

למרות שהבולס הצליחו להתאושש מפרישתו של ג'ורדן ולנצח 55 משחקים הם סיימו במקום השני בלבד במזרח בעונה זו. בסיבוב הראשון הם הדיחו קליבלנד קאבלירס בסוויפ. בחצי גמר המזרח הם הודחו על ידי הניו יורק ניקס 3-4 (הניקס הגיעו לגמר אך הפסידו ליוסטון רוקטס).

בפתיחת עונת 1994/1995 הבולס עזבו את אצטדיון שיקגו לאחר 27 שנים, ועברו ליונייטד סנטר. ב-1994 הבולס הפסידו את הוראס גרנט ביל קרטרייט וסקוט וויליאמס שהפכו לשחקנים חופשיים, ובנוסף את ג'ון פקסון שפרש, אבל הם צירפו את רון הארפר וג'וד בוצ'ר. בנוסף הבולס רכשו את סטיב קר, ביל וונינגטון, ולוק לונגלי. העונה שלהם נראתה לא טובה, עד שב-17 במרץ 1995 הם קיבלו חדשות טובות: מייקל ג'ורדן חוזר מהפרישה.

1995-1998: עידן מייקל ג'ורדן השני
ב-17 במרץ 1995 הודיע מייקל ג'ורדן על חזרתו למשחק פעיל למרות פרישתו. כבר במשחקים הראשונים נראה היה שהוא שב להיות אחד מהטובים בליגה, כשבמשחקו החמישי נגד ניו יורק ניקס הוא קלע 55 נקודות. הבולס סיימו את העונה הזו במאזן 45-37, במקום החמישי במזרח. בסיבוב הראשון הם גברו על שארלוט הורנטס 3-1. למרות חזרתו של ג'ורדן הוא עדיין היה "חלוד", והבולס לא הצליחו לגבור על אורלנדו מג'יק של שאקיל אוניל, פני הארדוויי והוראס גרנט.

לקראת עונת 1995/1996 הבולס איבדו את בי ג'יי ארמסטרונג בדראפט המורחב, אך השיגו שחקן משמעותי ביותר בטרייד. הם שלחו את וויל פרדו לסן אנטוניו ספרס בתמורה לדניס רודמן, המומחה בהורדת ריבאונדים, ששיחק בדטרויט פיסטונס בשנות ה-80 והדיח את הבולס 3 שנים ברציפות. 

עם החמישייה של הארפר, ג'ורדן, פיפן, רודמן ולונגלי, ואולי הספסל הטוב בליגה עם קר, קוקוץ', וונינגטון, בוצ'לר ורנדי בראון הבולס השיגו את אחד השיפורים הגדולים ביותר בעונה הסדירה, ואת המאזן הטוב ביותר בהיסטוריה של ה-NBA בעונה הסדירה עם 72-10. ג'ורדן זכה בפעם השמינית בקריירה בתואר מוביל הליגה בנקודות בממוצע ורודמן בתואר מוביל הליגה בריבאונדים בפעם החמישית ברציפות. פיל ג'קסון זכה בתואר מאמן השנה ב-NBA, וקוקוץ' זכה בתואר השחקן השישי של העונה ב-NBA. ג'ורדן ופיפן נבחרו לחמישיית הליגה הראשונה וג'ורדן פיפן ורודמן נבחרו לחמישיית ההגנה של העונה ב-NBA.

אחרי שהדיחו את מיאמי היט בסוויפ, הם גברו על ניו יורק ניקס 4-1. לאחר מכן הם ניצחו את אורלנדו מג'יק בסוויפ, ועלו לגמר ה-NBA נגד סיאטל סופרסוניקס. הם התגברו על הסופרסוניקס של גארי פייטון ושון קמפ, וזכו באליפות NBA רביעית בהיסטוריה של המועדון.

בעונת 1996/1997 הבולס כמעט השוו את הישגם מהעונה שעברה, ולבסוף סיימו את העונה עם מאזן 69-13 כשבביתם הם משיגים מאזן 39-2. בעונה זו הם הדיחו את וושינגטון בולטס, אטלנטה הוקס ומיאמי היט בקרבות המזרח לפני שהעפילו לגמר נגד יוטה ג'אז של קארל מלון וג'ון סטוקטון. הם גברו על הג'אז 4-2 וזכו באליפות שנייה ברציפות, וחמישית בהיסטוריה של המועדון. ג'ורדן זכה בתואר מוביל הליגה בנקודות בפעם השנייה ברציפות ובפעם התשיעית בקריירה שלו, ורודמן הוביל את הליגה בריבאונדים בפעם השישית ברציפות. בנוסף ג'ורדן ופיפן נבחרו ל-50 השחקנים הגדולים בהיסטוריה של הליגה באותה שנה.

לקראת עונת 1997/1998 הרבה חזו שזו תהיה עונתו האחרונה של ג'ורדן בבולס. גם עתידו של פיל ג'קסון לא היה ברור, כשהרבה מתח נוצר בינו לבין המנג'ר ג'רי קראוס. פיפן רצה להאריך את החוזה לעוד הרבה שנים בתמורה להרבה כסף, אך המועדון לא הראה נכונות לחתום איתו על החוזה. למרות כל הספקולציות בפן המקצועי לבולס הייתה עוד עונה מצוינת, אותה סיימו עם מאזן 62-20. ג'ורדן זכה ב-MVP של העונה הסדירה בפעם החמישית והאחרונה בקריירה, והבולס ירצו לקחת את האליפות.

בסיבוב הראשון של הפלייאוף הבולס נפגשו עם ניו ג'רזי נטס, שהובלה על ידי סם קאסל וקנדל גיל. הבולס הדיחו את הנטס בסוויפ, 3-0. הסדרה הבאה הייתה מאתגרת יותר לבולס, שהתחרו נגד שארלוט הורנטס. ההורנטס "גנבו" את המשחק השני בסדרה שנערך בשיקגו כדי להשוות את הסדרה ל-1-1, אך הבולס ינצחו בשלושת המשחקים הבאים כדי לנצח 4-1 בסדרה כולה. בגמר המזרח הם נפגשו עם אינדיאנה פייסרס של רג'י מילר. פרשנים אמרו שלפייסרס סיכויים גבוהים לנצח את הבולס. בששת המשחקים הראשונים שתי הקבוצות ניצחו רק במשחקי הבית שלהן, מה שהוביל למשחק שביעי ומכריע בשיקגו. הבולס ניצחו 88-83, והשיגו את אליפות המזרח ההשישית בהיסטוריה של המועדון.

בגמר הבולס נפגשו בפעם השנייה ברציפות עם יוטה ג'אז של קארל מלון וג'ון סטוקטון. הג'אז חשבו שיש להם סיכויים לנצח את הבולס, כשניצחו את המשחק הראשון בביתם אך שיקגו ניצחו במשחק השני ביוטה. אחר כך הם ניצחו בשני המשחקים הבאים ביונייטד סנטר ולקחו הובלת 3-1 על הג'אז. הג'אז ניצחו במשחק הבא 83-81, כשעדיין הבולס יכולים לנצח בסדרה. במשחק השישי הג'אז הובילו מספר שניות לפני הסיום, אך אז ג'ורדן קלע ליי-אף וצמצם את ההובלה לנקודה. לאחר מכן הוא חטף את הכדור מקארל מלון וקלע סל ניצחון כשנשארו 5.2 שניות על השעון. במצב 87-86 ניסה סטוקטון לקלוע שלשה אך החטיא, ונתן לבולס את האליפות השלישית ברציפות שלהם והשישית בהיסטוריה של המועדון. ג'ורדן פרש בשנית ב-13 בינואר 1999. 

1998-2004: אי ההעפלה לפלייאוף ללא ג'ורדן
קיץ 1998 שם קץ לעידן האליפיות בבולס (6 אליפויות ב-8 שנים). קראוס החליט שהקבוצה מבוגרת מידי וצריכה להבנות מחדש. הוא שלח את סקוטי פיפן בתמורה לרוי רוג'רס (שישוחרר בחודש פברואר). בנוסף הוא לא החתים את דניס רודמן על הארכת חוזה, והעביר את סטיב קר ולוק לונגלי בתמורה לבחירות דראפט. הוא החתים מאמן חדש, טים פלוייד, שהצליח בקריירת אימון המכללות שלו. החמישייה של הבולס הפכה לרנדי בראון, רון הארפר, ברנט בארי, טוני קוקוץ', וביל וונינגטון. בעונה המקוצרת קוקוץ' הוביל את הקבוצה בנקודות, אסיסטים וריבאונדים, אך הבולס ניצחו 13 משחקים מתוך 50 ולא העפילו לפלייאוף.

למרות העונה הקודמת הלא טובה קרה דבר טוב אחד למועדון: זכייה בהגרלת הדראפט בבחירה הראשונה, בה הם בחרו באלטון ברנד. אחרי שהארפר, וונינגטון ובארי עזבו כשחקנים חופשיים הובילו את הבולס ברנד ביחד עם הרוקי השני, רון ארטסט. בנוסף קוקוץ' נפצע בשלהי העונה והקשה עוד יותר על הבולס. ברנד הוביל את כל שחקני השנה הראשונה בריבאונדים, חסימות, דקות ואחוזים מהשדה בממוצע למשחק כשארטסט הוביל את הרוקיז בחטיפות וסיים שני בנקודות בממוצע למשחק. ברנד זכה בתואר רוקי העונה ב-NBA ביחד עם סטיב פרנסיס, כשארטסט סיים את העונה בחמישיית הרוקיז השנייה של העונה. למרות ההישגים האישיים הבולס השיגו מאזן 17-65, השני בגריעותו בליגה.

אחרי שהבולס לא הצליחו להחתים את טים דאנקן, גרנט היל, טרייסי מקגריידי, אדי ג'ונס וטים תומאס הם החתימו את הסנטר בראד מילר ואת הקלע רון מרסר. בנוסף הם בחרו בדראפט את מרכוס פייזר, והעבירו את בחירת הדראפט כריס מיהם לקליבלנד קאבלירס בתמורה לג'מאל קרופורד. ברנד הוביל את הקבוצה בנקודות וריבאונדים בממוצע למשחק, אך הרכישות החדשות לא הצליחו להשאיר את חותמם והבולס סיימו את העונה עם מאזן 15-67, עם אי העפלה שלישית ברציפות לפלייאוף.

בערב דראפט 2001 זיעזע קראוס את אוהדי הבולס כשהעביר את ברנד, כוכב הקבוצה, ללוס אנג'לס קליפרס בתמורה לבחירת הדראפט ה-2 של הקליפרס טייסון צ'נדלר. בנוסף הוא בחר בדראפט את השחקן אדי קרי בבחירה ה-4. גם צ'נדלר וגם קרי דילגו על שלב המכללות ועברו ישר ל-NBA, כך שהם לא מנוסים מספיק כדי להוביל את הקבוצה, ולמרות זאת נראה שיש להם פוטנציאל להיות שחקנים טובים. הבולס סבלו מחוסר שחקנים ותיקים ומנוסים, ובעקבות זאת הם שלחו את ארטסט, מרסר, מילר וקווין אולי לאינדיאנה פייסרס בתמורה לג'אלן רוז, טרוויס בסט ונורמן ריצ'רדסון. הבולס שיפרו את מאזנם במעט, כשהגיעו למאזן 21-61, אך בכל זאת היו בתיקו במקום האחרון בליגה.

את עונת 2002/2003 הבולס התחילו עם יותר אופטימיות מאשר את הקודמות. הם בחרו בבחירת הדראפט השנייה את ג'יי וויליאמס. רוז וויליאמס הצטרפו לקרופורד, פייזר, דונייל מרשל, קרי, צ'נדלר וטרנטון האסל כדי ליצור קבוצה צעירה ולשפר את מאזן הבולס למאזן 30-52 בעונת האימון המלאה הראשונה של ביל קרטרייט. קרי הוביל את הליגה באחוזים מהשדה בממוצע, והפך לשחקן הבולס ראשון מאז מייקל ג'ורדן שמוביל את הליגה בקטגוריה כלשהי. למרות ההצלחה היחסית הבולס לא העפילו לפלייאוף בעונה זו.

במהלך קיץ 2003 התפטר המנג'ר ג'רי קראוס, ובמקומו מונה שחקן העבר של הקבוצה ג'ון פקסון. ג'יי וויליאמס שבא אחרי עונת רוקי מרשימה נפצע קשות בתאונת אופנוע והיה בספק לעונה הבאה. הוא שוחרר בפברואר 2004 מהבולס והוא לא חזר מעולם לשחק כדורסל באופן מקצועי. פקסון בחר בבחירה ה-7 בדראפט 2003 עתיר הכוכבים לעתיד את קירק היינריך, והחזיר לקבוצה את סקוטי פיפן ששיחק איתו ביחד בבולס. כשפיפן חזר לשחק, קרטרייט (עוד שחקן עבר של הבולס) מאמן ופקסון המנג'ר הבולס קיוו לצאת לדרך חדשה.

למרות הציפיות הרבות, עונת 2003/2004 הייתה אכזבה גדולה לבולס. אדי קרי נסוג ביכולתו, טייסון צ'נדלר נפצע בגבו ולא שיחק ביותר מ-30 משחקים, היכולת של פיפן הוגבלה בגלל בעיות בברכו והוא כבר שקל לפרוש. יכולתו של ג'מאל קרופורד נותרה לא עקבית. ביל קרטרייט פוטר בדצמבר והוחלף על ידי סקוט סקיילס. טרייד שהקבוצה ערכה עם טורונטו ראפטורס הביא את אנטוניו דייוויס וג'רום וויליאמס בתמורה לרוז ומרשל. הבולס סיימה את העונה עם מאזן 23-59, השני בגריעותו בליגה. חוזהו של פייזר לא הוארך, וחוזהו של קרופורד הוארך אך הוא מיד נשלח לניו יורק ניקס. היינריך הפך לאהוב אוהדי הבולס, ואחד משחקניה היציבים של הקבוצה, ובסיום העונה הוא נבחר לחמישיית הרוקיז של העונה ב-NBA. 

2004-הווה: החזרה לפלייאוף וההתחזקות
בדראפט 2004 קיבלו הבולס בחירות גבוהות, בהן הם השתמשו כדי לבחור את בן גורדון (בחירה מספר 3) ולואל דנג (בחירה מספר 7). בנוסף הם בחרו בבחירה ה-38 את כריס דוהון. בנוסף הם החתימו את אנדרס נוצ'יוני שזכה לא מזמן במדליה אולימפית ביחד עם נבחרת ארגנטינה. אחרי שהפסידו בכל 9 המשחקים הראשונים בעונה זו הבולס החלו להראות סימנים של שיפור, בהגנה ובמשחקם ברבע הרביעי. את העונה הם סיימו עם מאזן 47-35, במקום השלישי במזרח והעפילו לפלייאוף לראשונה מאז עונת 1997/1998 בה זכו באליפות. הבולס הפסידו בסיבוב הראשון לוושינגטון וויזארדס 4-2. באותה עונה גורדון הפך לרוקי הראשון בהיסטוריה של הליגה שזוכה בתואר השחקן השישי של העונה ב-NBA, והראשון בבולס מאז טוני קוקוץ'.

במהלך קיץ 2005 הבולס החתימו את טייסון צ'נדלר והחזירו אותו לקבוצתם. בכל אופן, זוהו מחלות לב אצל אדי קרי שהיה צריך ללכת לבדיקות DNA. קרי סירב ללכת לבדיקות והועבר לניו יורק ניקס ביחד עם אנטוניו דייוויס בתמורה למייקל סוויטני וטים תומאס. במשך העונה הבולס התקשו לייצר ניצחונות, אך סיום של 12-2 נתן להם מאזן 41-41 והעפלה שנייה ברציפות לפלייאוף. הבולס הפסידו בסיבוב הראשון למיאמי היט 4-2, שבסוף העונה תזכה באליפות. 

בדראפט 2006 הבולס בחרו את למרכוס אולדריג' בבחירה השנייה והעבירו אותו מיד לפורטלנד טרייל בלייזרס בתמורה לטיירוס תומאס וויקטור חרייפה. בנוסף הם בחרו את רודני קארני והעבירו אותו לפילדלפיה 76' בתמורה לת'אבו ספולושה. לאחר מכן חתם שחקן ההגנה בן וואלאס בקבוצה. אחר כך הם העבירו את טייסון צ'נדלר לניו אורלינס הורנטס בתמורה לפי ג'יי בראון וג'יי אר סמית'.

את עונת 2006/2007 סיימו הבולס עם מאזן 49-33, השלישי בטיבו באזור המזרח. בסיבוב הראשון הם נפגשו עם ההיט שהדיחו אותם בשנה שעברה ומנסה להגן על תואר האליפות. הבולס הדהימו את ההיט כשניצחו בסוויפ 4-0, ועברו סיבוב פלייאוף לראשונה מאז עונת 1997/1998 בה שיקגו זכתה באליפות ביחד עם ג'ורדן.

בחצי גמר המזרח הם נפגשו עם דטרויט פיסטונס, וזו הפעם הראשונה מאז 1991 שהקבוצות נפגשות בפלייאוף. הפיסטונס ניצחו בשלושת המשחקים הראשונים בסדרה, אך הבולס ניצחו בשני המשחקים הבאים כדי לצמצם את ההובלה ל-2-3. בסוף הפיסטונס ניצחו את הבולס 4-2.

במשך קיץ 2007 החתימו הבולס את ג'ו סמית' ואדריאן גריפין, ובחרו בבחירה ה-9 בדראפט את הסנטר ג'ואקים נואה. הבעיות החלו כשבן גורדון ולואל דנג סירבו להצעות הארכת חוזה ללא סיבות נראות לעין. אחר כך היו שמועות שהבולס הולכים להביא אליהם אולסטארים כקווין גארנט, פאו גאסול וקובי בראיינט. אף אחת מהעסקאות האלו לא התבצעה. למרות שעתידה של הקבוצה נראה טוב, עונת 2007/2008 הייתה ההפך מהציפיות.

הבולס החלו את עונת 2007/2008 עם 10 הפסדים מתוך 12 משחקים, ואחרי מאזן 9-16 פוטר המאמן סקיילס וב-27 בדצמבר 2007 מונה במקומו ג'ים בויילן לעמדת המאמן. ב-21 בפברואר 2008 הועברו בן וואלאס, ג'ו סמית', אדריאן גריפין ובחירת דראפט לקליבלנד קאבלירס בתמורה לדרו גודן, שאנון בראון, לארי יוז וסדריק סימונס. הבולס סיימו את העונה הזו עם מאזן 33-49, ההפך מהעונה שעברה, ולא העפילו לפלייאוף אחרי שלוש עונות רצופות של העפלות.

אחרי שחוזו של בויילן נגמר הבולס חיפשו מאמן חדש. הם דיברו עם מאמן פיניקס סאנס לשעבר מייק ד'אנטוני, אך ב-10 במאי 2008 הוא חתם בניו יורק ניקס. אופציות אחרות היו מאמן הדאלאס מאבריקס אייברי ג'ונסון ומאמן הבולס לשעבר דאג קולינס. ב-10 ביוני 2008 פקסון מינה לעמדת המאמן את ויני דל נגרו חסר הניסיון. 

לבולס היו 1.7% אחוזים בלבד לזכייה בבחירה הראשונה של דראפט 2008, ונגד כל הסיכויים הם זכו בה. בבחירה הזו הם בחרו את דריק רוז. בבחירה ה-39 באותו דראפט הם בחרו בסוני ווימס. מאוחר יותר ווימס הועבר לדנבר נאגטס בתמורה לבחירת דראפט ב-2009. אחר כך הם קיבלו את הבחירה ה-36 של פורטלנד טרייל בלייזרס, עומאר אשיק בתמורה לבחירת הדראפט שקיבלו מהנאגטס, בחירה שלהם ובחירה שקיבלו מהניו יורק ניקס. ב-30 ביולי 2008 חתמו הבולס על הארכת חוזה עם לואל דנג למשך שש השנים הבאות בתמורה ל-71 מיליון דולר. דנג היה פצוע ברוב עונת 2008/2009. מאוחר יותר חתם בן גורדון על הארכת חוזה בת שנה אחת.

ב-18 בפברואר 2009 ביצעו הבולס טרייד, כששלחו את אנדרס נוצ'יוני, דרו גודן, סדריק סימונס ומייקל ראפין לסקרמנטו קינגס בתמורה לבראד מילר וג'ון סלמונס. יום לאחר מכן, יום מועד ההעברות, הם העבירו את לארי יוז לניקס בתמורה לטים תומאס, ג'רום ג'יימס ואנתוני רוברסון. מאוחר יותר באותו יום הם ביצעו טרייד שלישי בתוך 24 שעות, כשהעבירו את ת'אבו ספולושה לאוקלהומה סיטי ת'אנדר בתמורה לבחירת דראפט ב-2009. הטריידים עזרו לבולס לסיים את עונת 2008/2009 כמו שצריך, עם מאזן 41-41 ועלייה לפלייאוף.

המאזן שלהם הספיק למקום ה-7 במזרח, מה שמסדר להם מפגש קשה בסיבוב הראשון נגד בוסטון סלטיקס המנסה להגן על תואר האליפות משנה שעברה. במשחק הראשון קלע רוז 36 נקודות והוסיף 11 אסיסטים, כשהוא משווה את שיאו של כרים עבדול ג'באר למספר הנקודות הגבוה ביותר לשחקן שנה ראשונה בהופעת בכורה בפלייאוף. במהלך הסדרה היו 7 הארכות, וזו הסדרה עם מספר ההארכות הרב ביותר בהיסטוריה של הליגה. בסופה של ניצחו הסלטיקס 4-3 והדיחו את הבולס. מומחים רבים טוענים שזו אחת מהסדרות הטובות בהיסטוריה של הליגה.

בדראפט 2009 היו לבולס שתי בחירות דראפט בסיבוב הראשון, בהן החליטו לבחור את ג'יימס ג'ונסון וטאג' גיבסון. בקיץ 2009 איבדו הבולס את אחד מהשחקנים המובילים שלה בשנים האחרונות, בן גורדון, שחתם במתחרה שלהם במזרח ובבית המרכזי, דטרויט פיסטונס. ב-18 בפברואר 2010 נשלח ג'ון סלמונס למילווקי באקס בתמורה לג'ו אלכסנדר והאקים ווריק. בנוסף, טיירוס תומאס נשלח לשארלוט בובקאטס בתמורה לאייסיאה לואו, רונלד מוריי ובחירת דראפט. ב-14 באפריל באותה שנה העפילו הבולס לפלייאוף מהמקום השמיני, עם מאזן זהה למאזן של העונה שעברה. ריצת הפלייאוף של הבולס הייתה קצרה כשהם הפסידו לקליבלנד קאבלירס 1-4.

ב-4 במאי 2010 פוטר המאמן ויני דל נגרו. ב-23 ביוני באותה שנה הסכים עוזר מאמן הבוסטון סלטיקס לשעבר, טום ת'יבודו, הידוע בסגנון המשחק ההגנתי במיוחד, לאמן את הבולס. ארבעה ימים לאחר מכן חתם קרלוס בוזר, שחקן יוטה ג'אז לשעבר במועדון. אחר כך העבירו הבולס את קירק היינריך ששיחק במועדון שבע שנים לוושינגטון וויזארדס. אחר כך הם החתימו את קייל קורבר, עוד שחקן הג'אז לשעבר ובאותו יום החתימו גם את עומאר אשיק. לאחר מכן הם החתימו גם את קית' בוגאנס ובראיין סקלאבריני. 

עונת 2010/2011 היא הצלחה בשביל הבולס, שנחשבים על ידי מומחים רבים כקבוצה צעירה ואטראקטיבית. בעונה זו הפתיעו הבולס את כולם כשעלו לפלייאוף מהמקום הראשון בליגה עם מאזן 62-20, תוך כדי שהם מקדימים את מיאמי היט השנייה ובוסטון סלטיקס השלישית. הבולס סיימו במקום הראשון בליגה, מה שמבטיח להם את הביתיות לכל אורך הפלייאוף, מה שקרה לראשונה מאז ימי מייקל ג'ורדן. בסיבוב הראשון הדיחו הבולס את אינדיאנה פייסרס כשניצחו 4-1 בסדרה. הבולס המשיכו וניצחו בחצי גמר המזרח את אטלנטה הוקס 4-2 ונעצרו רק בגמר המזרח נגד המיאמי היט, בו הפסידו 4-1.

לקראת עונת 2011\12 התחזקו הבולס, והחליפו את קית בוגנס תמורת ריצ'ארד המילטון, שיחד עם כוכב הקבוצה דריק רוז, לואל דנג שנבחר לראשונה למשחק האולסטאר, קרלוס בוזר וג'ואקים נואה, מרכיבים את אחד מהקבוצות החזקות ב-NBA כיום ונחשבים למועמדים מועדפים (יחד עם המיאמי היט) לזכייה באליפות המזרח וה-NBA.

מדי הקבוצה

יריבויות היסטוריות
היריבות עם דטרויט פיסטונס
היריבות הגדולה ביותר של הבולס היא נגד דטרויט פיסטונס. היריבות נוצרה בשנות ה-70, ורוב המתח בה נוצר בשנות ה-80. היריבות קמה לתחייה בתקופה שלפיסטונס הייתה את קבוצת ה"Bad Boys", שהתחרתה נגד מייקל ג'ורדן וסקוטי פיפן. בנוסף, השחקן דניס רודמן היה חלק מהבולס בזמן שלושת האליפויות האחרונות, אך קודם לכן היה בפיסטונס בתקופה הזו והתחרה מול הבולס. 

בין השנים 1988-1991 נפגשו הבולס והפיסטונס בפלייאוף. בשלושת הפעמים הראשונות ניצחו הפיסטונס, אבל בפעם הרביעית ניצחו הבולס. הפעם הבאה שהקבוצות נפגשו הייתה ב-2007, בסדרת חצי גמר המזרח. בסדרה שיחק בן וואלאס נגד הפיסטונס, קבוצתו הקודמת. הבולס הפסידו בסדרה זו 2-4.

היריבות עם ניו יורק ניקס
עוד יריבות שהייתה לבולס הייתה נגד ניו יורק ניקס. שתי הקבוצות נפגשו ארבע פעמים ברצף בין השנים 1991-1994, ונפגשו פעם נוספת ב-1996. פעמיים מתוך ה-5 הסדרה הגיע ל-7 משחקים. הפגישה הראשונה בין השתיים קרתה ב-1989, כששתי הקבוצות תוייגו כ"קבוצות בעליה", הבולס של ג'ורדן והניקס של פטריק יואינג. הבולס ניצחו במפגש הזה 4-2.

היריבות עם מיאמי היט
היריבות עם ההיט התעצמה במיוחד בשנים האחרונות כשני הקבוצות המובילות במזרח, אבל שורשיה נעוצים בשנות ה-90, שבהם שלטו הבולס ומייקל ג'ורדן בליגה ללא עוררין והדיחו את מיאמי היט מהפלייאוף שלוש פעמים על מנת לזכות בסופו של דבר באליפות.

לאחר עזיבתו של ג'ורדן וכשלונם של ההיט בתחילת שנות ה-2000, היריבות התקררה אך נראתה כמתלהטת מחדש לאחר שנפגשו בפליאוף של עונת 2005-06, סדרה שהסתיימה בניצחון ההיט 4-2 שהמשיכו לגמר ה-NBA. אך, אך הבולס נקמו עונה לאחר מכן כשהביסו את האלופים המכהנים ממיאמי, 4-0 בסיבוב הראשון של הפליאוף.
היריבות התעצמה בעונת 2010-11 עם עלייתם של הבולס למקום הראשון בדרוג לפליאוף המזרח כאשר בשורותיהם מזחקים דריק רוז וקרלוס בוזר בעידן שלאחר מייקל ג'ורדן. בנוסף לזה, ההיט השיגו את המקום השני כאשר בשורותיהם מככב דוויין וייד (שדחה הצעה להצטרף לעיר הולדתו שיקגו) ועם הצטרפותם של הכוכבים כריס בוש ולברון ג'יימס (שדחו הצעה להטרף לרוז ובוזר בשיקגו). הקבוצות נפגשו בגמר המזרח של שנת 2011, כאשר ההיט מנצחים 4-1 בסיכומה של הסדרה.

בעונה הנוכחית של 2011\12 נחשבות שתי הקבוצות ליריבות מרות, ולשני המועמדות העיקריות לאליפות המזרח, כאשר את מיאמי מובילים הטריו המפורסם - ווייד, ג'יימס, ובוש. ואת שיקגו מובילים ה-MVP הצעיר בהיסטוריה דריק רוז, לואל דנג שנבחר למשחק האולסטאר, וקרלוס בוזר.

ההיט שיחקו את הכמות השנייה בגודלה של משחקים נגד הבולס (111) והמאזן עומד על 38-47 לשיקגו (9-17 בפליאוף), ממוצע הנקודות למשחק של ההיט עוד על 94.8 למשחק לעומת 96.5 לבולס (90.5 להיט בממוצע בפליאוף לעומת 97.5 לבולס). היריבות התאפינה בעיקר במשחקים נוקשים עם עברות גסות.

סגל נוכחי
עודכן לאחרונה בתאריך- 9 בפברואר 2012

קישורים חיצוניים
* 




דטרויט פיסטונס (אנגלית: Detroit Pistons) היא קבוצת כדורסל המשחקת בליגת ה-NBA. הקבוצה נוסדה במקור כפורט ויין (זולנר) פיסטונס בעיר פורט ויין, אינדיאנה בשנת 1941, ושיחקה בליגת ה-NBL. המועדון הצטרף אל ה-NBA בשנת 1948, ועברה לעיר דטרויט בשנת 1957, ומאז זכתה בשלוש אליפויות, כאשר האחרונה שבהן בשנת 2004.

היסטוריה
מפורט ויין לדטרויט

המועדון נוסד כפורט ויין זולנר פיסטונס, בליגת ה-NBL, ושיחקה באלם ההתעמלות של תיכון נורת' סייד שבפורט ויין, אינדיאנה. התאגיד של הבעלים פרד זולנר ואחותו ג'נט זולנר היה של בתי יציקה המייצרים בוכנות, בעיקר עבור מכוניות, משאיות, ומנועי קטרים. בשנת 1948, הפכה הקבוצה לפורט ויין פיסטונס, מתחרה בתאחדות הכדורסל של אמריקה (BAA). בשנת 1949, תיווך פרד זולנר על הרכבה וצורתה של ליגת ה-NBA מליגות ה-BAA וה-NBL משולחן המטבח שלו.

ישנן שמועות כי שחקני הפיסטנס קשרו קשר עם מהמרים כדי לגלח נקודות והטיית משחקים שונים במהלך עונות 1953-54 ו-1954-55. במיוחד, ישנן האשמות כי הקבוצה הפסידה בכוונה את משחקי הגמר לקבוצת הסירקיוז נשיונלס.
הצטרפה לליגת ה-NBA בשנת 1948 וקיצרה את שמה לפורט ויין פיסטונס. במשחק השביעי והמכריע, הובילו הפיסטונס 41-24 על סירקיוז בשלב מוקדם של הרבע השני, אלא שאז התהפכו היוצרות והנשיונלס דהרו לניצחון במשחק. סירקיוז נצחה את המשחק עם זריקת עונשין 12 שניות לסיום של ג'ורג' קינג. רגעי הסיום של המשחק כללו איבוד כדור של שחקן הפיסטונס ג'ורג' יארדלי כאשר נותרו 18 שניות לסיום, עברה שבוצעה על ידי פרנקי בריאן שנותרו 12 שניות לסיום, שאפרשרה את זריקת הניצחון של קינג, ואיבוד כדור נוסף של אנדי פיליפס מהפיסטונס כאשר נותרו 3 שניות לסיום ועלה לפורט ויין בסיכוי לניסיון זריקת ניצחון.

למרות שהפיסטונס זכו לאהדה יציבה מהקהל המקומי, גודלה הקטן של העיר מנע מהם להפוך לקבוצה ריווחית. בשנת 1957, זולנר, העביר את הקבוצה לדטרוייט, עיר גדולה בהרבה שלא ראתה כדורסל מקצועני מזה עשור. בשנת 1947, הם הפסידו את הדטרוייט גיימס מליגת ה-NBL, שעברה מהעיר והפכה למינאפוליס לייקרס (הידועה כיום כלוס אנג'לס לייקרס), והדטרויט פלקונס מליגת ה-BAA.

עקב כלכלתה של העיר דטרויט המתבססת בעיקרה על תעשיית המכוניות, הם החליטו להשאיר את השם פיסטונס (בוכנות). הקבוצה החדשה, דטרוייט פיסטונס, שיחקה באולם אולימפיה סטדיום (מגרשה הביתי של קבוצת ה-NHL דטרויט רד וינגס באותה התקופה) בארבע עונותיהם הראשונות, ולאחר מכן עברו לקובו ארינה. הקבוצה הייתה אכזבה עיקבית, עקב המאבקים במגרש ובמשרדי ההנהלה.

שנות ה-60 וה-70

במהלך שנות ה-60 וה-70, התאפיינה הקבוצה בשחקנים אידנדוודואלים חזקים אך במשחק קבוצתי חלש. כמה מהכוכבים ששיחקו בעבור הקבוצה כללו את: דייב דה-בושר, דייב בינג, ג'חמי וולקר, ובוב לניר. בשלב מסוים היה דה-בושר למאמן-שחקן הצעיר ביותר בתולדות ה-NBA. לרוע המזל, עסקת העברה גרועה נעשתה במהלך עונת 1968 ששלחה את שחקן הבית הפופולרי דה-בושר לניו יורק ניקס תמורת הווארד קומיבס ווולט בלאמי, שניים שהיו בשלהי הקריירה שלהם. דה-בושר הפך לשחקן מפתח שלאחר כמה עונות הוביל את הניו יורק ניקס לזכייה בשתי אליפויות. בתקופת דייב בינג ובוב לניר היו כמה שנים יציבות ומהלהיבות אך הם היו מוגבלות כיוון שהיו באותה חטיבה עם המילווקי באקס שבשורותיה שיחק הסנטר הצעיר לו אלסינדור והשיקגו בולס שגם לה היו כמה שחקנים טובים.

בשנת 1974, מכר זולנר את הקבוצה ללביל דיווידסון, שנשאר בעל המניות העיקרי בקבוצה עד למותו בחודש מרץ, 2009. חסר שביעות רצון ממיקומה של הקבוצה בעיר התחתית של דטרויט, דיוודסון העביר את הקבוצה לפרבר פוטיאק בשנת 1978, בו הם שיחקו באולם הענקי של הסילברדום, מבנה שהוקם לשמש את משחקי הפוטבול (וביתה של הדטרויט ליונס באותה התקופה).

מזלו של המועדון החל להשתנות בשנת 1981, כאשר בחר בדראפט של אותה השנה את הרכז אייזיאה תומאס מאוניברסיטת אינדיאנה. בתחילת שנת 1982, רכשו הפיסטונס את הסנטר ביל למביר בטרייד מהקליבלד קאליברס ואת הגארד ויני ג'ונסון מהסיאטל סופרסוניקס. השלושה נשארו יחדיו לאורך עשור, מייצרים את רובו של כור השחקנים היביא את הקבוצה אל פסגת הליגה.

שנות ה-80: תקופת הילדים הרעים

הפיסטונס פילסו את דרכם משנות השבעים אל שנות השמונים , תחילה עם מאזן של 16-66 בעונת 1979-80 ועונה לאחר מכן עם מאזן של 21-61 בעונת 1980-81. הקבוצה של שנת 1979-80 הפסידה את 14 המשחקים האחרונים של העונה, כאשר אליהם מחברים 7 הפסדים רצופים בתחילת עונת 1980-81, השוו את שיא ההפסדים הרצופים של אותו הזמן, 21, (שיא שמאז נשבר).

בתחילה עברו הפיסטונס זמנים קשים בדרכם במעלה סולם ה-NBA. בשנת 1984, הפסידו הפיסטונס בסדרה קשה לניו יורק ניקס בחמישה משחקים, 3-2. בפליאוף של שנת 1985, נצחה דטרויט בסיבוב הראשון ופגשה את האלופה בוסטון סלטיקס בחצי גמר המזרח. למרות כי בוסטון הצליחה לגבור על דטרויט בשישה משחקים, הופעתה המפתיעה של דטרויט הבטיחה את לידתה של יריבות חדשה. בדראפט של שנת 1985, בחרה הקבוצה את ג'ו דיומרס במקום ה-18 הכללי, בחירה שתוכיח את עצמה בשנים הבאות. כמו כן הם הצליחו לרכוש את ריק מהארון בטרייד עם הוושינגטון בולטס. אך, תחילה נסוגה הקבוצה לאחור, לאחר שהפסידו את הסיבוב הראשון בפליאוף של שנת 1986 לקבוצת האטלנטה הוקס, האתלטית יותר. לאחר הסדרה, הגיעו המאמן צ'אק דיילי וקפטן הקבוצה אייזיאה תומאס כי הסיכוי הטוב ביותר של הקבוצה לתפוס שליטה על ליגת המזרח יהיה דרך סגנון משחק אגרסיבי יותר.

קודם לעונת 1986-87, רכשו הפיסטונס עוד כמה שחקני מפתח: ג'ון סאלי (נבח במקום ה-11 הכללי), דניס רודמן (נבחר במקום ה-27), ואדריאן דנטלי (שנרכש בטרייד עם היוטה ג'אז. הקבוצה אימצה משחק הגנתי אגרסיבי, שבסופו של דבר העניק לקבוצה את הכינוי "באד בוייז" (ילדים רעים). בשנת 1987, הגיע הקבוצה לסדרת הגמר של המזרח, השלב הגבוה ביותר אליו העפילה מאז המעבר מפורט ויין, נגד קבוצת הבוסטון סלטיקס. לאחר הגיעו לשוויון 2-2 עם האלופה המכהנת, הפיסטונס היו על סף ניצחון במשחק החמישי שהתקיים בבוסטון גארדן כאשר נותרו שניות לסיום. לאחר איבוד כדור של הסלטיקס, אייזיאה תומאס החזיר את הכדור למגרש במהירות, כאשר גבו פונה אל המאמן דיילי כך שלא יכול היה לראות את סימונו של המאמן לפסק זמן מהספסל (באותו הזמן עוד לא חוקק ה-NBA את החוק המאפשר לזמן פסק זמן למאמן לזמן פסק זמן). לארי בירד חטף את הוצאת החוץ והעביר את הכדור לדניס ג'ונסון לקליעת ניצחון. למרות כי הפיסטונס נצחו את המשחק השישי בסדרה שהערך בדטרויט, הם הפסידו את הסדרה במשחק השביעי והמכריע בבוסטון.

חדורי מוטיבציה מהפסדם לסלטיקס, הפיסטונס של שנת 1988, שנעזרו על ידי רכישתו של ג'יימס אדוארדס במהלך העונה, והשתפרו ל-54 ניצחונות, שיא מועדון של אותו הזמן ולזכייה באליפות הבית המרכזי לראשונה בתולדותיהם. במשחקי הפליאוף, נקמו הפיסטונס את הפסדם לסלטיקס בשתי העונות הקודמות בסדת הגמר של המזרח, לאחר שגברו עליהם בשישה משחקים והתקדמו לסדרת הגמר של הליגה, לראשונה מאז מעברם לדטרויט.

מסעם הראשון של הפיסטונס לסדרת הגמר הפגיש אותם עם הלוס אנג'לס לייקרס, בהובלתם של מג'יק ג'ונסון, ג'יימס וורת'י, וקארים עבדול ג'אבר. את דרת הגמר פתחו הפיסטונס בסערה, לאחר שהצליחו לגבור במשחק הראשון על הלייקרס, באולם הפורום בלוס אנג'לס, 105-93, עם 34 נקודות של אדריאן דנטלי, וכך לקחו את יתרון הביתיות מהלייקרס (שסיימו במאזן טוב יותר את העונה הסדירה). הלייקרס השיבו לעצמם את יתרון הביתיות לאחר שגברו על הפיסטונס במשחק השלישי בסדרה, שהתקיים בדטרויט, 99-86. דטרויט הצליחה לנצח בשני משחקי הבית הנוספים של ולעלות ליתרון 3-2 בסדרה, שעתה שבה ללוס אנג'לס. דטרויט נראתה נחושה לנצח את המשחק השישי בסדרה ולזכות באליפות לראשונה בתולדותיה. במשחק, קלע אייזיאה תומאס שיא פליאוף של 25 נקודות ברבע השלישי, בעודו משחק עם נקע קשה בקרסולו. למרות משחקו ההירואי, נצחו הלייקרס את המשחק, 103-102, בעזרת זוג זריקות עונשין, של קארים עבדול ג'אבר במהלך השניות האחרונות למשחק. לאחר עברה שנויה במחלוקת של ביל ליימביר, עברה שכונתה בידי רבים מאוהדי הפיסטונס, וביידי ליימביר עצמו, כ"עברת רפאים". ללא אייזיאה תומאס בכושר משחק מלא, הפסידו הפיסטונס במשחק השביעי לאחר משחק צמוד, 108-105.

לפני עונת 1988-89, עברו הפיסטונס לאובורון הילס כדי לשחק באולם חדש, הפלאס של אובורון הילס בעל התפוסה של יותר מ-21,000 מקומות ישיבה. הפיסטונס של שנת 1989 השלימו את סגל השחקנים לאחר שהחליפו את אדריאן דנטלי במרק אגוויר, טרייד שספג ביקורות קשות על ידי אוהדי הפיסטונס בתחילה, אך לאחר מכן קיבל תשבחות. הקבוצה נצחה ב-63 משחקים, מנפצת את שיא הניצחונות הקודם של המועדון, ודהרה לאורך סדרות הפלייאוף אל סדרת הגמר ששוחקה שוב מול הלוס אנג'לס לייקרס. הפעם נצחו הפיסטונס את הסדרה בארבעה משחקים וזכו באליפות הליגה הראשונה שלהם. ג'ו דומארס נבחר לשחקן היעיל של בפלייאוף. המשחק הרביעי בסדרה נזכר בעיקר כמשחקו האחרון בקרירה של קרים עבדול ג'אבר.

1990-94

הפיסטונס הצליחו להגן על התואר בעונת 1990. אחר שנצחו ב-59 משחקים במהלך העונה הסדירה וזכו בתואר אלופת המזרח בפעם השלישית ברציפות, הפיסטונס דהרו לאורך שני סיבובי הפלייאוף הראשונים והגיעו אל סדרת הגמר של המזרח פעם הרביעית ברציפות, לפני ששיחקו סדרת משחקים קשה נגד השיקגו בולס עם מייקל ג'ורדן. נפגשים זו העונה השלישית ברציפות, הפיסטונס והבולס חילקו בינייהם את ששת המשחקים הראשונים לפני שהפיסטונס נצחו בפער גדול, 93-74, במשחק השביעי והמכריע. מגיעים לסדרת הגמר הארצית השלישית ברציפות שלהם, פגשו הפיסטונס את הפורטלד טרייל בלייזרס. לאחר שוויון בתום שני המשחקים הראשונים בדטרויט, נסעו הפיסטונס לפורטלנד, בה לא נצחו מאז שנת 1974, כדי לשחק את המשחקים 3, 4, ו-5, דטרויט נצחה בכל שלושת המשחקים, והיו לקבוצה הראשונה בהיסטוריית הפליאוף של ה-NBA המנצחת שלושה משחקי חוץ ברציפות. במשחק המכריע הובילה פורטלד 90-83 כאשר נותרו שתי דקות לסיום המשחק, הפיסטונס דהרו לשוויון, ואז לקחו את היתרון, כאשר ויני ג'ונסון 92-90 קולע זריקת ניצחון מ-6 מטרים כאשר נותרו 00.7 שניות לסיום המשחק; זריקה זו הקנת לג'ונסון את הכינוי "007", שהתווסף לכינויו המקורי "מיקרוגל". אייזיאה תומאס נבחר לשחקן המצטיין של סדרת הגמר.

ריצת האליפויות של הפיסטונס הגיעה לסיומה בגמר המזרח של שנת 1991, בה הפיסטונס המוכים והחבולים הובסו בארבעה משחקים על ידי השיקגו בולס, שהמשיכו וזכו באליפות. הפציעה המשמעותית ביותר עבור דטרויט הייתה זו של אייזיאה תומאס שעבר ניתוח בפרק כף היד זמן קצר לפני הפליאוף. סדרה זו זכורה בעיקר עקב ירידת שחקני הפיסטונס מהמגרש במשחק האחרון, רגעים ספורים לפני סיומו, וחוסר נכונתם ללחוץ ידיים עם השחקנים המנצחים משיקגו. לאחר מכן, נכנסו הדטרויט פיסטונס לתקופת מעבר ממושכת, כאשר שחקני מפתח פרשו (ליימביר בשנת 1993, ותומאס בשנת 1994) או שהוחלפו (אדוארדס, ג'ונסון, סאלי, ורודמן בין אחרים). הקבוצה הדרדרה במהירות לתחתית הליגה וסיימה את עונת 1993-94 במאזן 20-62.

1994-99: תקופת גראנט היל

לאחר עונה זו השתפר מזלה של הקבוצה, אך תהליך הבנייה מחדש נקלע זמן קצר לאחר מכן לקשיים. לאחר סיומה הגרוע של עונת 1994, הצליחו הפיסטונס לבחור את השחקן גראנט היל, סמול פורוורד מבטיח מאוניברסיטת דיוק, אך, תקופה זו ראתה גם הקבוצה מקבלת החלטות שנויות במחלוקת, כמו אובדנו של החשקן החופשי אלן יוסטון לניו יורק ניקס, החתמתם של שחקנים חופשיים הנמצאים בשלהי הקריירה שלהם כמו: כריסטיאן לייטנר, וסדריק סבאלוס; הקבוצה החליפה מאמנים מרון רוטסטין לדון צ'ייני לדאג קולינס לאלווין ג'נטרי לג'ורג' אירווין בתקופה של שמונה שנים. מתוך מאמנים אלה, רק דאג קולינס הצליח להציג הצלחה כל שהיא בעונת 1996-97, בה נצחו הפיסטונס 54 משחקים. המועדן אף החליף את צבעי הקבוצה מהאדום, לבן, כחול המסורתיים לכחול ירקרק, בורגונדי, זהב, ושחור במהלך שצבר חוסר פופולאריות בקרב האוהדים.

2000-2008: חזרה למאבק על התואר

לאחר שהובסו על ידי המיאמי היט בפליאוף של שנת 2000, ג'ו דומארס (שפרש לאחר עונת 1999) קיבל את תפקיד נשיא פעולות הכדורסל. בתוך זמן קצר הוא ניצב בפני מה שנראה כמכשול בפני המועדון, כאשר גראנט היל בחר לעזוב את הקבוצה לאורלנדו מג'יק. אך, הצליח להשיג הסכם "חתום והעבר" עם אורלנדו שהביא את בן ואלס וצונקי אטקינס בתמורה להיל. שני השחקנים החדשים נכנסו במהרה לחמישייה הפותחת של הקבוצה, וואלס אף הפך לשחקן אול סטאר בשנים הבאות. לעומת זאת, היל שיחק רק 47 משחקים במהלך ארבע העונות הבאות בעקבות פציעת קרסול חוזרת ונישנת.

הפיסטונס סבלו מעונה קשה גם בעונת 2000-01, כאשר הגיעו למאזן 32-50. לאחר עונה זו, פיטר דומארס את המאמן הראשי ג'ורג' אירווין ושכר את ריק קרלייל, עוזר מאמן שזכה להערכה רבה שהיה שחקן מחליף קשוח בבוסטון סלטיקס במהלך שנות ה-80. בסתיו שנת 2001, חזר המועדון למדים בצבע אדום, לבן וכחול.

קרלייל עזר לפויסטונס לשוב לעונה עם 50 ניצחונות, הראשונה מאז 1997 ולניצחון בסדרת פליאוף לראשונה מאז שנת 1991. בקיץ שנת 2002 שיפר דומארס את רוטציית השחקנים של הפיסטונס, עם צירופו של השחקן החופשי צ'ונסי בילאפס, רכישתו של ריצ'רד המילטון מהוושינגטון וויזארדס, ובחירתו בדראפט של טיישון פרינס מאוניברסיטת קנטקי. הפיסטונס השיגו עונה נוספת של 50 ניצחונות והגיעו אל סדרת הגמר של המזרח, לראשונה מאז שנת 1991. שם, נעצרו, כאשר הובסו בארבעה משחקים על ידי הניו ג'רזי נטס.

למרות השיפור בקבוצה, פוטר קרלייל במהלך הפגרה שלאחר עונת 2003. ישנן חמש סברות לפיטורים: הראשונה, כי קרלייל סירב לשתף כמה מהשחקנים הצעירים של הקבוצה, כמו פרינס, ומהאמט אוקור, במהלך העונה הסדירה, דבר שגרם לחוסר שביעות רצון מצידו של דומארס; שנית, כי כמה מהשחקנים (בעיקר ואלס), לא הסתדרו עם אופיו הקשוח של קרלייל; שלישית, כי קרלייל אימץ מערכת התקפית שהייתה שמרנית מידי; רביעית, כי המאמן היכל התהילה, לארי בראון הפך לפנוי; ולבסוף, כי היו שמועות לכך שקרלייל גילה התעניינות בתפקיד המאמן הראשי של האידיאנה פייסרס במהלך הפליאוף של שנת 2003. בראון קיבל עליו את התפקיד באותו הקיץ ואילו קרלייל קיבל את תפקיד המאמן הראשי באינדיאנה כפי שצפו אותן השמועות.

הפיכתם של הפיסטונס לקבוצה המועמדת לאליפות הושלמה במהלך חודש פברואר של שנת 2004 עם רכישתו של ראשיד ואלס. הפיסטונס שעתה היה להם איש גדול נוסף שיאיים התקפית כמעט מכל העמדות במגרש. הפיסטונס סיימו את העונה עם מאזן של 54-28, מגיעים למאזנם הטוב ביותר משנת 1997. פליאוף של שנת 2004, לאחר שהביסו את המילווקי באקס בחמישה משחקים, הם גברו על אלופי המזרח המכהנים, הניו ג'רזי נטס, בשבעה משחקים וזאת לאחר שחזרו מפגור של 3-2 בסדרה. לאחר מכן גברה דטרויט על הפייסרס, אותה אימן ריק קרלייל, בשישה משחקים והתקדמו אל סדרת הגמר של הליגה, לראשונה מאז שנת 1990. פרשנים רבים נתנו לפיסטונס סיכויים קלושים לנצח את הסדרה נגד יריבתה, הלוס אנג'לס לייקרס, שזכו בשלוש מתוך ארבעת אליפויות ה-NBA האחרונות, ובשורותיה שיחקו הכוכבים: שאקיל אוניל, קובי בריינט, גארי פייטון, וקארל מלון. אך, הפיסטונס נצחו את הסדרה בסגנון דומיננטי, גוברים על הלייקרס בחמישה משחקים וזוכים באליפות השלישית של המועדון, בשלוש מארבעת הניצחונות של דטרויט בסדרה הם נצחו בפער בן שתי ספרות, והחזיקו את הלייקרס (בשיא שלילי של המועדון) על 68 נקודות בלבד במשחק השלישי.. צ'ונסי בילאפס נבחר לשחקן המצטיין של סדרת הגמר. עם הניצחון, הבעלים של הקבוצה, ויליאם דיווידסון, הפך לבעלים הראשון (ועד עתה היחידי) ששזכה גם האליפות ה-NBA וגם באליפות ליגת ההוקי ה-NHL באותה השנה, כאשר גם זכה בגביע סטנלי עם קבוצה הטמפה ביי לייטנינג.

למרות אובדנם של כמה שחקני ספסל משמעותיים במהלך הפגרה (כולל מהמאט אוקור, מייק ג'יימס, ו קורליס ויליאמסון), נחשבו הפיסטונס למועמדים חזקים לזכות באליפות שנייה ברציפות בעונת 2005. הם נצחו 54 משחקים במהלך העונה הסדירה, העונה הרביעית ברציפות עם 50 נצחונות ויותר. במהלך הפליאוף של 2005, הם גברו בקלות על הפילדלפיה 76 4-1, וחזרו מפיגור של 2-1 בסדרה מול אינדיאנה בדרך לניצחון 4-2 בסדרה. בגמר המזרח נפגשו הפיסטונס עם המיאמי היט, שוב נקלעה דטרויט לפיגור בסדר, אך הצליחה לנצח לבסוף לאחר שבעה משחקים. בגמר ה-NBA נפגשו הפיסטונס עם הסן אנטוניו ספרס. בסדרה שהגיע לשבעה משחקים, לראשונה מאז שנת 1994, הפיסטונס הפסידו לאחר מאבק עיקש לספרס, שזכו בתואר השלישי להם מאז שנת 1999.

הפיסטונס של עונת 2004-05 סומנה על ידי סדרה של אירועים שנויים במחלוקת, כמו גם מהסחות דעת הקשורות למאמן לארי בראון. בחודש הראשון של העונה, פרצה תגרת הפייסרס-פיסטונס, שהייתה לאחת התקריות שחקן-אוהד החמורות ביותר בתולדות הספורט האמריקאי. תוצאותיה היו השעיות ארוכות וקנסות כבדים לכמה שחקנים, ולחקירה ובדיקה קפדנית של ה-NBA והתקשורת. בינתיים, בראון נאלץ לעזוב את הקבוצה משתי סיבות, בעיות בריאות, ועקב כך שהיה מעורב בסדרה של שמועות הקושרות אותו להצעות עבודה אחרות. עקב הדאגות למצב בריאותו של בראון, והכעס על מעורבותו, לכאורה, במרדף אחר הצעות עבודה אחרות, הפיסטונס קנו את שארית חוזהו של בראון לאחר גמר ה-NBA של שנת 2005. בראון הוכרז מיידית כמאמן הראשי של הניו יורק ניקס, והפיסטונס שכרו את פיליפ סאנדרסף מאמנה לשעבר של המיניסוטה טיברוולבס.

2005-06

במהלך עונת 2005-06, השיגו הפיסטונס את המאזן הטוב ביותר בליגה. מאזן של 37-5 בתחילת העונה היה למאזן הטוב ביותר שההשיג מועדון ספורט, בכל ענף שהוא, בעיר דטרויט ושווה לפתיחה השנייה בטיבה בתולדות ה-NBA, לאחר 42 משחקים. ארבע מחמשת השחקנים בחמישייה הפותחת של הפיסטונס, צ'ונסי בילאפס, ריצ'רד המילטון, ראשיד ואלס, וב ואלס, נבחרות לנבחרת האול סטאר של המזרח, ופיליפ סאנדרס נבחר למאמנה. הפיסטונס סיימו את העונה עם מאזן של 64-18, מציבים שיא מועדון חדש גם במאזן הכללי וגם במאזן ניצחונות החוץ (27). בנוסף הקבוצה הציבה שיא ליגה נוסף כאשר אותה חמישייה פתחה ב-73 משחקים ברציפות מתחילת העונה.

דטרויט, המדורגת ראשונה, הביסה את המילווקי באקס בתוצאה 4-1, בסיבות הראשון הפליאוף, אך נאבקה עם הקליבלנד קאליברס, נקלעים לפיגור של 3-2 במהלך הסדרה, אך מנצחים לבסוף במשחק השביעי והמכריע. מצבם לא השתפר מול המימי היט המדורגת שנייה, בגמר המזרח. מיאמי ניצחה את דטרויט בשישה משחקים, והמשיכה ודהרה לאליפות.

2006-07

במהלך הפגרה של שנת 2006, הציעו הפיסטונס וזה לארבע שנים בסכום של 48 מיליון דולר לבן וואלאס, שיה הופך אותו לשחקן היקר ביותר בתולדות הקבוצה. אך, וואלאס העדיף לקבל את הצעתה של השיקגו בולס לחוזה של 60 מיליון דולר לארבע שנים.

כדי להחליף את בן וואלאס, החתימו הפיסטונס את נאזר מוחמד כסנטר. אך הוא התקשה למלא את החלל שנותר בתפקיד הסנטר, והקבוצה החלה לחפש עזרה נוספת. ב-17 בינואר, החתימו הפיסטונס את כריס ובר, שהפך לשחקן חופשי. במהרה החלו הפיסטונס להשתפר במשחקם, הפיסטונס השיגו מאזן של 21-15 לפני הגעתו של ובר; טאיתו, הם השיגו מאזן של 32-14. ב-11 באפריל, השיגו הפיסטונס את המאזן הטוב ביותר במזרח, שהבטיח להם את יתרון הביתיות לשלושת הסיבובים הראשונים של הפליאוף.

את הפליאוף של שנת 2007 פתחו הפיסטונס עם ניצחון 4-0 בסדרה נגד האורלנדו מג'יק, הסוויפ הראשון שלהם בסדרת פליאוף מאז שנת 1990. הקבוצה התקדמה לסיבוב השני בו נפגשה עם השיקגו בולס, מציינים בכך את הפעם הראשונה בה נפגשו שתי היריבות מהבית המרכזי לסדרת פליאוף מאז שנת 1991. לאחר שנחילו לשיגו תבוסות בשני המשחקים הראשונים בסדרה ב-26 ו-21 נקודות, הצליחו הפיסטונס לחזור מפיגור של 19 נקודות ולנצח גם במשחק השלישי, 81-74. שיקגו נעמנעה מהדחה לאחר שהצליחה לגבור על דטרויט בשני המשחקים הבאים בסדרה, אך הפיסטונס סגרו את הסדרה כאשר נצחו במשחק השישי, 95-85. בהגיעם לסדרת גמר המזרח בפעם החמישית ברציפות (משווים את הישגם בין השנים 1987-1991)— קצר בשלוש שנים מהישגם של הלוס אנג'לס לייקרס בשנות השמונים. הגמר המזרח נצחו הפיסטונס בשני המזחקים הראשונים, אך הפסידו לקליבלנד קאבלירס בארבעת המשחקים הבאים.

2007-08

לאחר עונת 2007, העבירו הפיסטונס את קרלוס דלפינו לטורונטו רפטורס בתמורה לבחירות בסיבוב השני של הדרפט בשנים 2009 ו-2011. בדרפט של שנת 2007 בחרו הפיסטונס את רודני סטוקי בבחירה ה-15 ואת ארון אפללו במקום ה-27. כמו כן הם החתימו מחדש את צ'ונסי בילאפס לחוזה ארוך טווח. עונה זו סימנה את שנת ה-50 של המועדון בדטרויט, והוחלט לשנות את מראה רצפת האולם באוברון הילס, סמל שנת ה-50 נצבע במרכז הפרקט, והצבע הכחול החליף את האדם מעבר לקווי המגרש, כאשר הצבע האדום נשאר רק בקו הבסיס ליד הסלים עם המילים "דטרויט פיסטונס". יתרת הפרקט נותרה ללא שינוי. פעולה זו הייתה הפעם הראשונה מאז עונתם הראשונה בפוטיאק סילברדום (1978-79) בה צידי המגרש נצבעו בכחול, בניגוד לאדום המסורתי.

בתחילת עונת 200, ראשיד וואלאס הפך לסנטר החדש של דטרויט, ובעונתו השלישית בקבוצה הפך המאמן סאנדרס למאמן בעל תקופת האימון השנייה באורכה לאחר המאמן צ'אק דייל שאימן 9 עונות (1983-92). את העונה סיימו הפיסטונס במאזן 59-23, כקבוצה בעלת המאזן השני בטיבו בליגה, את המקום הראשון תפסה הבוסטון סלטיקס, ופרשנים רבים ציפו כי השתיים יאבקו על אליפות המזרח. בפליאוף של שנת 2008, התחילה דטרויט בצורה עלובה, עם הפסד למדורגת שביעית, הפילדלפיה 76, ומצאו את עצמם ביגור 2-1 בסדרה, אך הפיסטונס חזרו לעצמם ונצחו את הסדרה בשישה משחקים.

בחצי גנר המזרח פגשו הפיסטונס את האורלנדו מג'יק ולאחר שנצחו את שני המשחקים הראשונים, הם הובסו במשחק השלישי 111-86, מאבדים תוך כדי כך את כוכבם צ'ונסי בילאפס עקב פציעה. למרות העדרותו הצליחו הפיסטונס לחזור מפיגור של 15 נקודות במהלך המשחק הרביעי לניצחון 90-89, לאחר סל ניצחון של טיישון פרינס כאשר נותרו 8.9 שניות לסיום. במשחק החמישי, חזר בילאפס, והפיסטונס גברו שוב על אורלנדו, מנצחים את הסדרה כולה 4-1.

דטרויט התקדמה לסדרת גמר המזרח, בפעם השישית ברציפות, בה פגשה את הבוסטון סלטיקס. הישג זה הציב את הפיסטונס במקום השני בהיסטוריה של ה-NBA בהופעות רצופות בסדרות הגמר האזוריות, רק אחרי הלוס אנג'לס לייקרס שהופיעו ב-8 סדרות רצופות בין העונות 1981-82 ל-1988-89. לאחר הפסד במשחק הראשון, הצליחו הפיסטונס לנצח בחוץ את המשחק השני, 103-97. אך, בוסטון הצליחה לגבור על דטרויט במשחק השלישי, שנערך בדטרויט, ולנצח את הסדרה כולה בשישה משחקים. לאחר זאת המשיכה בוסטון וזכתה באליפות ה-NBA. ב-3 ביוני 2008, הודיעה הנהלת דטרויט כי המאמן פיליפ סאנדרס לא ישוב לאמן את הקבוצה בעונת 2008-09.

2008-09: סופה של תקופה ובניה מחדש

ב-10 ביוני 2008, הודיעה הנהלת המועדון כי עוזר המאמן ונציג איגוד השחקנים לשעבר מייקל קארי יהיה המאמן הראשי של הקבוצה לעונת 2008-09. במהלך חודש יולי החתימו הפיסטונס את וויל ביינום וקוומי בראון. ב-3 בנובמבר 2008, הפיסטונ החליפו את צ'ונסי בילאפס, אנטוניו מקדייס ושחקן נוסף לדנבר נאגטס תמורת אלן איברסון.

רצף המשחקים של דטרויט בהם נמכרו כל הכרטיסים לאום הפלאס נקטע ב-4 בפברואר 2009 בניצחון 93-90 על מיאמי. הרצף החל ב-9 בינואר 2004, השנה ב זכו הפיסטונס באליפות השלישית שלהם, והיה לרצף הארוך ביותר של המועדון ועומד על 259 משחקים.

למרות הטרייד של אייברסון, דעכו הפיסטונס במהלך העונה, במידה מסוימת עקב מהלכיו השנויים במחלוקת של קארי וכימיה קבוצתית שלקתה בחסר, כולל תפקודם של אייברסון וריצ'רד המילטון כשחקן שישי. רבים העריכו כי כיוון שאייברסון לא היה שחקן חמישייה, הוא סירב כליל לשחק; אייברסון הושם לבסוף ברשימת הפצועים לשארית העונה כסימן היכר לבעיות הקבוצה. הפיסטונס גם סבלו מפציעות של מפר שחקני מפתח, בעיקר ראשיד וואלאס וריצ'רד המילטון, שסבל מהעדרות ארוכה. כתוצאה מכך, ירדו הפיסטונס בדירוג, נכנסים לפליאוף רק ברגע האחרון מהמקום השמיני. עונה זו סימנה את הפעם הראשונה מאז עונת 2000-01 בה נכשלו הפיסטונס להגיע ל-50 ניצחונות וסיימו את העונה במאזן שלילי 39-43. הפיסטונס הובסו בידי הקליבלנד קאבלירס בארבעה משחקים בסיבוב הראשון של פליאוף 2009. הייתה זו הפעם הראשונה בה הודחו הפיסטונס בסיבוב הראשון של הפליאוף מאז שנת 2000.

2009-2010

בדרפט של שנת 2009, בחרו הפיסטונס את אוסטין דיי מאוניברסיטת גוזנגה כבחירה מספר 15. הפיסטונס גם בחרו את דג'ואן סאמרס ויונאס ירבקו כבחירות הסיבוב השני בדרפט.

ב-30 ביוני 2009, פיטר ג'ו דומרס את מייקל קארי לאחר עונה אחת בלבד, מאמנה הראשי לשעבר של הדאלאס מאבריקס, אברי ג'ונסון ומאמנה הראשי לשעבר של השיקגו בולס, ווישינגטון ויזארדס ודטרויט עצמה, דאג קולינס, נחשבו למועמדים. ב-1 ביולי 2009, הגיעו הפיסטונס לסיכום עם הגארד בן גורדון לחוזה של 55 מיליון דולר לחמש שנים, ואת הפורוורד לשעבר של המילווקי באקס, צ'ארלי וילנובה על חוזה של 35 מיליון דולר לחמש שנים. באותו החודש איבדו הפיסטונס את אחד משחקני החמישייה החשובים, ראשיד וואלאס, שהפך לשחקן חופשי. וואלאס חתם על חוזה לשנתיים בבוסטון סלטיקס. לאחר עזיבתו של וואלאס, עזב גם אנטוניו מקדייס שחתם על חוזה לעונה בסן אנטוניו. ב-8 ביולי 2009 שכר דומרס את עוזר המאמן לשעבר של קליבלנד ג'ון קוסטיר תפקיד המאמן הראשי. צעדם הבא של הפיסטונס היה להחתים את כריס וילקוס מהניו יורק ניקס על חוזה רב שנתי, מקווים כי יוכל לשחזר את היכולת אותה הציג כאשר שיחק במדי סיאטל. עקב מדיניות המועדון, לא נחשפו פרטי ההסכם.

במהלך הפגרה, הוסיפו הפיסטונס שני שחקנים ותיקים לסגל, שניהם שיחקו בעבר בקבוצה. את הסנטר בן וואלאס על חזוה של 1.3 מיליון דולר לעונה אחת, ואת הרכז צ'אקי אטקינס על חוזה לא מובטח.

למרות שינויים אלה, הפיסטונס אף נסוגו עוד, נעצרים עקב פציעות רובם ובכללם המילטון, פרינס, וגורדון. ב-23 במרץ 2010, הודחו הפיסטונס מהמירוץ לפליאוף לאחר הפסד לאינדיאנה, מבטיחים את הופעתם בבחירת הדרפט ועונה בת 50 הפסדים לראשונה מאז שנת 2001. הפיסטונס סיימו במאזן 27-55, והיו האחרונים בבית המרכזי. היה זה המאזן הגרוע ביותר של הקבוצה מאז שנת 1994.

2010-2011

בדרפט של שנת 2010, בחרו הפיסטונס את גרג מונרו מאוניברסיטת ג'ורג'טאון כבחירה מספר 7. הפיסטונס גם בחרו את טריקו וייט מאוניברסיטת מיסיסיפי כבחירת הסיבוב השני.

במהלך הפגרה, החתימו הפיסטונס את טרייסי מקריידי הוותיק לחוזה לעונה אחת,, והחתימו מחדש את בן וואלאס וויל ביינום לחוזים לשנתיים ושלוש שנים, בהתאמה. כריס וילקוס, ניצל את האפשרות הניתנת לו בחוזה בן שתי העונות שלו, כך שהוא יוכל להשאר בדטרויט.

ב-11 בפברואר 2011, הודיעה הנהלת דטרויט פיסטונס כי הגופיה עם הספרה 10, אותה לבש דניס רודמן, ותתלה בתקרת האולם, כך שאף שחקן אחר לא יוכל ללבוש אותה. ב-1 באפריל 2011, במהלך מחצית המשחק בין דטרויט לשיקגו בולס, שגם בה כיכב רודמן, העולתה הקבוצה לתקרת האולם. גרג מונרו, הלובש עתה את הספרה יוכל להמשיך וללבוש אותה עד עזיבתו או עד שיוחלט אחרת, לאחר מכן לא יוכלו עוד שחקני הדטרויט פיסטונס לשחק במספר זה.

הפיסטונס השתפרו בשלושה משחקים אך נפגעו עקב נושאים מחוץ למגרש, כולל על סכסוך בין ריצרד המילטון לוהמאמן הראשי ג'ון קוסטר וסיימו את העונה במאזן 30-52 מחמיצים את הפליאוף שנה שנייה ברציפות. אך, הפיסטונס לפחות הצליחו לנצח את היוטה ג'אז לראשונה בליגה הסדירה לאחר 13 עונות של מפגשים בליגה הסדירה.

בעלות חדשה

במהלך חודש אפריל, הגיעה הנהלת הדטרויט פיסטונס להסכם למכירת המועדון למיליארדר טום גורס. העסקה אושרה בידי ליגת ה-NBA בחודש יוני וכללה גם את אולם האוברון הילס ונכסים נוספים.

ב-5 ביוני, עשה המועדון את צעדו הראשון תחת הבעלים החדש ונפרד מהמאמן ג'ון קוסטר.

2011-2012

בדרפט של שנת 2011, בחרו הפיסטונס את ברנדון נייט מאוניברסיטת קנטקי כבחירה מספר 8. הפיסטונס גם לקחו את קייל סינגל מאוניברסיטת דיוק וורנון מקלין מאוניברסיטת פלורידה כבחירות בסיבוב השני.

הצעד השני של פגרת עונת 2011/2012 היה העסקתו של מאמן חדש, לורנס פרנק, מאמנה הראשי לשעבר של הניו ג'רזי נטס ועוזר מאמן בבוסטון סלטיקס.

סיקור תקשורתי
רדיו

התחנה הראשית המסקרת את הדטרויט פיסטונס היא WXYT-FM 91.7 FMת וזאת בניגוד לתחנת WXYT-FM's המסקרת את משחקי הדטרויט ליונס, דטרויט טייגרס, והדטרויט רד וינגס. הפיסטונס מקבלים גם סיקור על ידי תחנות רדיו אחרות (קטנות יותר) מכל רחבי מדינת מישיגן. שדרן הרדיו המרכזי הוא מרק צ'מפיון עם התוכנית play by play (מהלך אחר מהלך), אליו מצטרף השחקן לשעבר ריק מהארון עם פרשנות צבעונית.

טלוויזיה

את זכויות השידור המקומיות הבלעדיות של משחקי הפיסטונס מחזיקה פוקס ספורט דטרויט שדרן הטלוויזיה המרכזי הוא ג'רג' בלאה עם התוכנית play by play (מהלך אחר מהלך), שחקן העבר גרג קסלר עם פרשנות צבעונית, מתן קלאבס עם ניתוחים מהאולפן, ואלי זרט עם דיווחי קווים.

מדים

קמע

אולמות ביתיים

כאשר הקבוצה שיחקה בפורט ויין, אינדיאנה:
* נורת' סייד היי סקול ג'ים (1948-1952)
* אלן קאונטי וור ממוריאל קולסאום (1952-1957)

באזור העיר דטרויט:
* אולימפיה סטדיום (1957-1961)
* קובו ארינה (1961-1978)
* פונטיאק סילברדום (1978-1988)
* דה פלאס אוף אוברון הילס (1988- הווה)

הערות:
* ב-12 במרץ 1960, ארחו הפיסטונס משחק פליאוף נגד המיניאפוליס לייקרס באולם הגרוס פוינט היי סקול כאשר שום מתקן אחר לא היה פנוי.
* ב-27 באפריל 1984, שיחקו הפיסטונס את המשחק החמישי בסדרת הפליאוף נגד הניו יורק ניקס בג'ו לואיס ארינה עקב בעיה בלוחות הזמנים.
* במהלך עונת 1984-85, התמוטטה תקרת אולם הסילברדום, עקב כך העתיקה הקבוצה את אולמה הביתי חזרה לג'ו לואיס ארינה (ל-15 משחקי בית) ולקובו ארינה (משחק אחד).

מספרי צופים בפלאס אוברון הילס

שחקנים
שחקני היכל התהילה

* ולט בלאמי, 1993
* דייב בינג, 1990
* לארי בראון (מאמן ראשי), 2002
* צ'אק דיילי (מאמן ראשי), 1994
* אדריאן דנטלי, 2008
* ויליאם דיווידסון, 2008
* דייב ד'בושר, 1983
* ג'ו דומרס, 2006
* הארי גלאטין, 1991
* בוב הוברגס, 1987
* ביילי האוול, 1997
* בוב לניר, 1992
* ארל לוייד, 1997*
* בוב מקאדו, 2000
* בובי מק'דורמוט, 1988
* דיק מק'גוייר, 1993
* דניס רודמן, 2011
* אייזיאה תומאס, 2000
* דיק ויטל (מאמן ראשי), 2008*
* גורג' יארדלי,1996
* פרד זולנר (מייסד ובעלים), 1999
**לוייד הוצג בהיכל התהילה על תרומתו כשחקן האפרו-אמרקאי הראשון ומאמן ראשון ב-NBA.
**ויטל הוצג בהיכל התהילה על תרומתו כשדרן.

בינג, דיילי, דיווידסון, ד'בושר, דומארס, לניר, תומאס, יארדלי, וזולנר הוצגו גם בהיכל התהילה של מדינת מישיגן.

מספרים שהופרשו

כל מספרי הגופיות של שחקני ומאמני דטרויט פיסטונס שהוצאו לגמלאות תלויים עתה מתקרת האולם באוברון הילס, כמו כן הם סגורים בארגז הנמצא בצידי המגרש.

* ויליאם דיווידסון, בעלי הקבוצה בין השנים 1974-2009, נס הועלה הועלה לתקרת האולם לציון 35 שנות פעילות במועדון.
* ג'ק מקולסקי, ג'נרל מנג'ר, 1979-1992. נס הועלה לתקרת האולם לציון 13 שנים כג'נרל מנג'ר של הקבוצה.
* 2 צ'אק דיילי, מאמן ראשי, 1983-1992 (מעולם לא שיחק בקבוצת NBA; המספר מייצג את שתי האליפויות בהן זכה עם הקבוצה).
* 4 ג'ו דומארס, גארד, 1985-1999; נשיא הקבוצה , 2000-הווה.
* 10 דניס רודמן, פורוורד, 1986-1993.
* 11 אייזיאה תומאס, גארד, 1981-1994.
* 15 ויני ג'ונסון, גארד, 1981-1991.
* 16 בוב לניר, סנטר, 1970-1980.
* 21 דייב בינג, גארד, 1966-1975.
* 40 ביל למביר, סנטר, 1982-1994.

בחירות דרפט אחרונות

* 2011: ברנדון נייט (סיבוב ראשון, בחירה 8); קייל סינגל (סיבוב שני, בחירה 33); ורנון מקין (סיבוב שני, בחירה 52)
* 2010: גרג מונרו (סיבוב ראשון, בחירה 7); טריקו וייט (סיבוב שני, בחירה 36)
* 2009: אוסטין דיי (סיבוב ראשון, בחירה 15); דג'ואן סאמרס (סיבוב שני, בחירה 35); ג'ואנס ג'ברקו (סיבוב שני, בחירה 39); צ'ייס באדינג'ר (סיבוב שני, בחירה 44)
* 2008: די.ג'יי וייט (סיבוב ראשון, בחירה 29); דרון וושינגטון (סיבוב שני, בחירה 59)
הערה:הזכויות בעבור וייט הועברו לסיאטל סופרסוניקס בתמורה לזכויות לבחירות הדרפט של סיאטל וולטר שארפ (סיבוב שני, בחירה 32) וטרנט פליסטד (סיבוב שני, בחירה 46)
* 2007: רודני סטאקי (סיבוב ראשון, בחירה 15)' ארון אפללו (סיבוב ראשון, בחירה 27); סמי מג'יה (סיבוב שני, בחירה 57)
* 2006: ויל בללוק (סיבוב שני, בחירה 60)
* 2005: ג'ייסון מקסיאל (סיבוב ראשון, בחירה 26); אמיר ג'ונסון (סיבוב שני, בחירה 56); אלכס אקר (סיבוב שני, בחירה 60)
* 2004: ריקי פאולדינג (סיבוב שני, בחירה 54)
* 2003: מרק מיליצ'יץ' (סיבוב ראשון, בחירה 2); קרלוס דלפינו (סיבוב ראשון, בחירה 25); אנדראס גליניאדקיס (סיבוב שני, בחירה 56)
* 2002: טיישון פרינס (סיבוב ראשון, בחירה 23)

סגל נוכחי
הנהלה

שיאים
שיאי מועדון

פרסים אישיים

יריבויות

* יריבות לוס אנג'לס לייקרס-דטרויט פיסטונס - יריבות זו, שהוצגה לראווה 3 פעמים במהלך סדרות הגמר של ליגת ה-NBA, (1989, 1990, 2004) מרוקנים מתוכן את הקבוצות האתלטיות, עתירות הכוכבים של הלייקרס עם משחקם הקשוח של אנשי הצווארון הכחול מדטרויט. למרות כי שיחקו את התפקיד האנדרדוג בכל שלושת המפגשים עם הלייקרס, נהנתה דטרויט מהצלחה מרשימה נגד הלייקרס, זוכה בתואר האליפות נגדם פעמיים.
* יריבות שיקגו בולס-דטרויט פיסטונס - יריבות זו החלה בסוף שנות ה-80, והייתה לאחת היריבויות העזות בתולדות הליגה למשך כמה שנים, כאשר מייקל ג'ורדן התפתח לאחד השחקנים הטובים בליגה היו הפיסטונס למועמדים בכירים בפליאוף.
* יריבות דטרויט פיסטונס-בוסטון סלטיקס - יריבות זו בין שתי קבוצות האזור המזרחי של הליגה החלה לקראת סוף שנות ה-80 ובה היו מעורבים כמה מהכוכבי הליגה הגדולים ביותר של אותם זמנים: לארי בירד, קווין מקהיל, רוברט פאריש, אייזיאה תומאס, ג'ו דיומרס, וביל למביר. קבוצות אלה נפגשו במהלך הפליאוף 5 פעמים ב-7שנים בין השנים 1985-1991, כאשר הסלטיקס זוכים במפגשים בשנים 1985, 1987, והפיסטונס זוכים במאבקים צמודים בעונות 1988, 1989, 1991.

שחקנים בולטים בעבר
* קלי טרפיוקה
* אייזיאה תומאס
* מארק אגוויר
* ביל ליימביר
* ג'ו דיומרס
* אדריאן דנטלי
* גרנט היל
* דניס רודמן
* בן וואלאס
* ריק מהורן
* ג'ו סאלי
* ויני ג'ונסון
* צ'אנסי בילאפס
* בוב מקדו
* אנתוני מקדייס
* אלן אייברסון

סגל נוכחי
עודכן לאחרונה בתאריך- 21 בינואר 2012

קישורים חיצוניים
* 

הערות שוליים







טימור או תימור-י לנג (במקור מטורקית צ'אגאטאי: Temür פירוש השם "ברזל"). (21 במרץ 1336, שאהר-י סאבז - 18 בפברואר 1405), שליט וכובש מונגולי-טורקי, מגדולי הכובשים בכל הדורות, מייסדה של האימפריה הטימורית. נתפס כ"אבי האומה" האוזבקית.

מוצאו של טימור
טימור קיליצ'י (ברזל בטורקית צ'אגאטאי ,"קיליצ'י" צולע ) נולד ב-21 במרץ בשנת 1336. בטראנסאוקסאניה בעיר שאהריסאבז ("העיר הירוקה"), כשמונים קילומטרים דרומית לסמרקנד, הנמצאת באוזבקיסטן או לחלופין ידוע בשמה העתיק יותר "סוגדיאנה"] של ימינו.

אביו של טימור היה טרע'אי (Taraghay), אחד מהאמירים המכובדים של שבט הברלס (Barlas). הברלס היו שבט מונגולי, שמקורו היה ככל הנראה באחד הטומנים של צ'אגאטאי. בני הברלס אימצו מנהגים טורקיים ובזמן היוולדו של טימור כבר היה האסלאם נפוץ למדי בקרבם. טימור נולד בשנה בה מת האילח'אן אבו סעיד. אחרי מותו של אבו סעיד חלה התפוררות מהירה של האילח'אנאת, והאילח'אנים הפכו לשליטי בובות של שושלות מונגוליות זוטרות ובעיקר הח'ובאנידים (Chobanids) והג'אלאירידים (Jalayrids). ב-1346 התפורר גם האולוס של צ'אגאטאי והשלטון בטראנסאוקסניה עבר לידיהם של שבטים טורקיים וטורקו-מונגוליים, שכדי להשיג לגיטימציה לשלטונם המשיכו למנות שליטי בובות מבית צ'אגאטאי ולעתים גם מבית אוגודיי.

חייו המוקדמים של טימור
בצעירותו הוכשר טימור בפרשות ובירי מקשת בדומה לכל צעיר מהשבטים הנומאדים של הערבה. בנוסף לטורקית למד טימור גם לדבר פרסית למרות שלא למד קרוא וכתוב. כבר מצעירותו התבלט טימור כמנהיג וחלק מבני הברלס בחרו לשרת תחת פיקודו. טימור הפך לאמיר חשוב בטראנסאוקסאניה ובזכות בריתות משתנות שכרת עם גורמי הכוח החזקים באזור החל לקבל תפקידים שלטוניים. במהלך הלחימה שלו בתקופה זו נפצע טימור בירכו הימנית, מה שהביא את אויביו לכנות אותו טימור לנג, טימור הצולע.

עלייתו של טימור
באמצעות בריתות נישואין מוצלחות עם האריסטוקרטיה של מרכז אסיה, עלו יוקרתו של טימור ומעמדו. נישואיו לסאראי מולכ ח'אטון (Sarai Mulk Khatun), שהייתה בתו של הח'אן הגדול האחרון מבית צ'אגאטאי, העניקו לטימור שיוך לשושלת הג'ינגיסית. טימור לקח לעצמו את הכינוי קורגן (Kurgan) הלקוח מהמילה המונגולית קורוגן (Kuregen), שמשמעה בעל הבת. אחרי מותו של טימור יוחס למשפחתו מוצא משותף לזה של משפחתו של ג'ינגיס ח'אן. עם זאת בתקופת חייו לא טען טימור למוצא משותף לזה של המשפחה הג'ינגיסית ואף לא לקח את התואר ח'אן השמור לג'ינגיסים. טימור הסתפק בתארים אמיר-י בוזורג (אמיר גדול בפרסית) ואמיר אל-כביר (אמיר גדול בערבית) ובכינוי קורגן.

מסעות הכיבושים של טימור
טראנסוקסיאניה
אזור גאוגרפי השוכן בין נהר "אמו-דאריה" בדרום מערב לבין נהר "סיר-דאריה" בצפון מזרח שטחה של מדינת אוזבקיסטן. 
הנהרות נשפכים אל ימת "אראל".

אורדת הזהב
אחד מיריביו הידועים של טימור היה טוכטמיש - הח'אן של אורדת הזהב. טוכטמיש עלה לשלטון בסיועו הישיר של טימור, שסייע לו לנקום ברוסים את חרפת קרב קוליקבי. טוכטמיש התחזק ופלש לאזור אזרבייג'ן וטראנסאוקסאניה ונוצח על ידי טימור ב-1391, פלש בשנית לקווקז בשנת 1395 עד שנהדף על ידי פלישת טימור לרוסיה, וברח אל נסיך ליטא ויטאוטס.

ב-1399 יצאו טוכטמיש וויטאוטס למאבק האחרון בטימור בראש צבא גדול של רוסים, ליטאים, פולנים ואף צלבנים מהמערב, והובסו על הנהר וירסקלה.

הקווקז

איראן

הודו
בהגיעו לגיל שישים יצא טימור למערכה קצרה בהודו ב-1398, במהלכה שעטו כוחותיו לאורך נהר האינדוס דרך מדינת פנג'אב ועד לדלהי, בהותירם אחריהם שובל של ערים הרוסות ואת גופות תושביהן.

סוריה
לאחר השיבה מהודו כוחותיו פרצו מחדש מערבה תוך מאבק נגד הסולטנות הממלוכית ונגד טורקים העות'מאנים. בנובמבר 1400 הגיעו צבאותיו של טימור אל שערי חאלב. לאחר קרב שנערך במישור בפתח העיר והוכרע בזכות בוגד מבין הממלוכים בתוך פחות משעה, נפלה העיר לידי הכוחות הטימוריים. משם פנה טימור לדמשק אותה כבש ב-24 במרץ 1401 ובכך הושלם כיבוש סוריה.

עיראק
ביוני 1401 כבש את טימור את בגדאד, וטבח ב-20,000 מתושביה. טימור תבע מכל אחד מחייליו לשוב כשבידיו לפחות שני ראשים כרותים מוצגים לראווה. חייליו היו כה מפוחדים עד כי מסופר שטבחו שבויים שנשבו בקרבות מוקדמים על מנת לעמוד במכסה.

אסיה הקטנה

ב-1402 פלש לאנטוליה תוך שהוא מביס את באיזיט הראשון, הסולטאן העות'מאני ותופס אתל סמירנה (איזמיר של היום) מידי הצלבנים של רודוס.

סין
בדצמבר 1404 יצא טימור למסע מלחמה נגד סין אך הלוחם הזקן נתקף בשפעת בדרכו לשם ומת בסמוך לעיר אוטראר ב-18 בפברואר 1405. במותו התפרשה נחלתו מהוולגה והמפרץ הפרסי ועד האינדוס.

הדחף המניע של טימור ושיטות הפעולה שלו
טימור הצליח בימי חייו לכבוש את טראנסאוקסאניה, להתפשט בתוך הערבה ולכבוש חלק ניכר משטחי אורדת הזהב, להשתלט על איראן ועל אפגניסטן, ולערוך מסעות מלחמה לתוך אנטוליה, הודו וסין. יחד עם זאת בחינה מדוקדקת של מסעות המלחמה של טימור מעלות כי לא היו לו שאיפות לאימפריה עולמית כפי שהיו לג'ינגיס ח'אן וליורשיו הח'אנים הגדולים אוגדיי, גויוק ומונגקה. מוקד תשומת הלב של טימור התרכזה בטראנסאוקסאניה ובסביבותיה. 

הפלישה לאיראן התבצעה ככל הנראה לא על-מנת לכבוש אותה אלא כדי לפרוש עליה את שליטתו הפוליטית. טימור הביס את גורמי הכוח העיקריים שהיו באיראן והפך אותם לפרוטקטוראטים. סיבה חשובה לא פחות הייתה לשדוד באופן שיטתי את איראן ולהעביר רכוש, בעלי חיים ושבויים משועבדים לבירה שהקים בסמרקנד. טימור נהג לשלוח גובי מיסים מלווים במענים כדי להחרים כסף ורכוש מכל אזור שהכפיף תחת שלטונו באיראן וכן גם באזורים מיושבים אחרים. באיראן השיג טימור כמות כה גדולה של שלל, שגובי המיסים שלו השקיעו מאמץ רב בחיפוש אחר בהמות משא, על-מנת להוביל שלל זה בחזרה לסמרקנד. 

טימור ניסה על פי רוב להשתלט על הערים המבוצרות באיראן באמצעות משא ומתן של כניעה תמורת כופר כספי. ערים שנכבשו בכוח היו נבזזות בפראות על ידי הצבא הטימורי, לפי הנוהג המקובל על צבאות נומאדיים, ורק חלק קטן מהרכוש היה מגיע לטימור עצמו. לפיכך, הפך טימור את הפחד לאחד מכלי הנשק העיקריים שלו בהכנעת ערים באמצעות משא ומתן. בעיר שנכבשה אחרי שסירבה להיכנע, היו הלוחמים של הצבא הטימורי הורגים את הגברים ואונסים את הנשים ואת הילדים. את הניצולים מהטבח היו מובילים כעבדים לסמרקנד. מחוץ לערים שנענשו בצורה זו היו מוקמות פירמידות של גולגולות (minārahā). ב-1388 התקיפו התושבים של אספהאן את גובי המיסים של טימור. הכוחות של טימור כבשו את העיר וערכו טבח בתושביה. עד ראייה מהתקופה מספר על 28 מגדלים של גולגולות, שהועמדו בצד אחד של אספהאן, כאשר בכל מגדל כ-1,500 גולגולות. בכיבוש בגדאד, הורה טימור לכל אחד מלוחמיו לחזור עם לפחות שני ראשים. בדרך חייו לא היה טימור מוסלמי אדוק ובמסעות הכיבושים שלו הרג מאות אלפי מוסלמים. יחד עם זאת נהג טימור להעניק חנינה לאנשי דת, לדרווישים, לקאדים ולצאצאים של משפחת הנביא.

הערכת פועלו של טימור

המקורות הרבים מתקופתו של טימור מאפשרים לנו ללמוד לא רק על מסעות המלחמה שלו ועל פעולותיו השלטוניות אלא גם על אופיו ועל דעותיו. יתרה מזאת, אנו יודעים גם כי היה גבוה ורחב כתפיים, עם צליעה ברגל ימין, ויד ימין מתפקדת באופן חלקי, שניהם תוצאה של פצעי קרב. 

טימור היה גאון צבאי מהמעלה הראשונה ומסעותיו הצבאיים תוכננו לאורך זמן ובקפידה רבה. עם זאת כמדינאי לא עמד טימור על אותה מדרגה כג'ינגיס ח'אן. טימור לא נהג לעשות רפורמות מנהליות ולא טרח לבסס את שלטונו בשטחים שכבש על יסודות איתנים. למרות האמור לעיל ראוי לציין כי טימור נקט בפעולות שיקום בשטחים שכבש, הקים מערכות השקיה מתוחכמות, השליט חוק וסדר באימפריה שלו והקים מערכת דואר רחבת היקף. 

טימור כבש את סמרקנד ב-1369 והפך אותה לעיר הבירה של האימפריה שלו. במשך כל זמן שלטונו עיטר טימור את סמרקנד במבנים מפוארים. אחת מהמטרות העיקריות של מסעות המלחמה של טימור נועדו להשיג את המשאבים הכספיים, את החומרים ואת האומנים הנחוצים להמשך פיאורה של סמרקנד. 

למרות שהיה אנאלפבית, גילה טימור עניין רב בהיסטוריה של הטורקים, הפרסים והערבים. טימור אף התעניין בתאולוגיה, באסטרולוגיה וברפואה. מלומדים ידועים רבים הגיעו לבקר את טימור, ביניהם היה גם אבן ח'לדון, שזכה ליחס נדיב מצד האמיר הגדול. מרבית המקורות מעידים על כך שטימור לא הקפיד על קלה כחמורה באמונה האסלאמית, אך יחד עם זאת התייחס בכבוד רב לדת ולחכמיה. כמו כן, נהג טימור כבוד רב במורשת המונגולית, נמנע מלכנות עצמו ח'אן ומינה אחד מצאצאי אוגודאי לשליט דה יורה של ממלכתו.

הצבא הטימורי
למרות שטימור גדל על המסורת הצבאית של הערבה, התבסס הצבא שלו לא רק על הקשתים הרכובים הקלים האופייניים לערבה, אלא גם על מספרים גדולים של פרשים כבדים. בסיס הכוח של צבאו היה השבטים שהשתייכו לאולוס של צ'אגאטאי, אליהם הוסיף טימור בהדרגה שבטים נוספים מהערבה האסייתית וכוחות מקרב העולם הנושב.

מפעלי הבנייה של טימור

טימור ויורשיו אחריו היו בנאים גדולים. בין המבנים המרכזיים שהקים טימור ראוי לציין את המסגד על שם ביבי ח'אנום, אשתו האהובה של טימור. הכרוניקאי שאראף א-דין עלי יאזדי טען שבנאים הובאו מאיראן ומהודו ושחומרי הבנייה הובלו על גבם של תשעים וחמישה פילים. תהליך הבנייה צויר מאה שנים מאוחר יותר, ככל הנראה על ידי ביהזאד, צייר המיניאטורות הפרסי המפורסם. הגור-י אמיר היה מבנה חשוב נוסף שבנה טימור ובו הוא קבור עד היום. המקום נבנה לפני 1401 כמדרסה אולם כאשר נפטר נכדו של טימור ויורשו המשוער, מוחמד סלטאן, בשנת 1403 הונחה שם גופתו באופן זמני. טימור ציווה, לאחר שחזר ב-1404 לסמרקנד, לבנות את הקבר הנוכחי
.
על פארה של סמרקנד בימי טימור ניתן ללמוד מתיאוריו של רוי גונזאלס דה קלאביחו, שגרירו של הנרי השלישי מלך קסטיליה וליאון, אשר ביקר בסמרקנד ב-1404. קלאביחו מתאר ביתנים ענקיים בצורת אוהל המעוטרים באריג מוזהב ומבנים רבי קומות  מצופי אריחים בין גנים ירוקים המושקים על ידי פלגים.

טימור והשושלת המוגולית
השושלת המוגולית בהודו התייחסה על טימור לנג. באבור, מייסד השושלת המוגולית, היה נכד נינו של טימור (צאצא דור חמישי).

הדימוי של טימור
טימור בעיני המערב
טימור זכה לפופולריות רבה באירופה, במידה רבה תודות לניצחונו על הסולטאן העות'מאני באיזיט ה-I "חזיז הברק". באיזיט הביס מסע צלב גדול בניקופוליס ואיים על קונסטנטינופוליס ועל מזרח אירופה. טימור הביס את באיזיט בקרב אנקרה ושבה אותו חי. המקורות מעניקים לנו תיאורים שונים על חוויית השבי של באיזיט. מקור אחד טוען כי טימור השתמש בסולטאן העות'מאני המובס כהדום לרגליו.

טימור נודע במערב כטמרליין (Tamerlane) או כטמבורליין (Tamburlaine), שיבושים של השם טימור לנג. טימור זכה להיות מונצח ביצירות רבות ומפורסמות. כריסטופר מרלו כתב מחזה בשם טמבורליין הגדול, הנדל יצר אופרה על שמו, ויוואלדי כתב אופרה על נפילת ביאזיד בידי טימור, ואדגר אלן פו וויסטן יו אודן חיברו עליו פואמות.

אוזבקיסטן וטימור
אחרי שאוזבקיסטן זכתה לעצמאות אחרי התפוררות ברית המועצות, הוכרז טימור כגיבור לאומי של המדינה. האוזבקים העמידו את הפסל שלו במקום הפסל של קרל מרקס.

חפירת קברו של טימור
אתר קבורתו של טימור נמצא במקדש (ובשמו הלועזי "מוזולאום") בעיר סמרקנד ונקרא "גור-אמיר". בניית המוזולאום החל וסיים עוד בימי חייו ונועד בין היתר למטרת קבורה של בני השושלת (ובשמם "הטימורידים").
אקדמאי בשם קראניאזוב מונה להיות אחראי על משלחת החפירות במקום. למשלחת התלוו גם אנתרופולוג סובייטי בעל שם עולמי (מיכאיל גראסימוב)והיסטוריון מתורגמן בעל מוניטין רב וידע בספות עתיקות אלכסנדר סמיונוב.
על קברו של טימור נחרט ציטוט מספר הקוראן האומר: "כי בני מוות כולנו, יבוא היום ולא נהיה עוד. לפנינו חיו דגולים  ויבוא גם אחרינו. ואם מי ידבק בו חטא היוהרה וחטא הגאווה וינסה להתעלות על אחרים ואם מי יעז להפר מנוחת אבותיו תבוא עליו ,קללה איומה כי ארור הוא".
טימור הוצא מקברו ב-21 ביוני 1941 בידי חברי המשלחת הסובייטית. גובהו של טימור היה כ-180 סנטימטר, גבוה לתקופתו. גראסימוב זיהה שלוש פציעות גדולות, בכתף ימין, בזרוע ימין ובירך ימין, הפציעה שהפכה את טימור לפיסח. גראסימוב יצר ריקונסטרוקציה של פניו לפי הגולגולת שלו. באחד המחקרים נאמר כי, הקבר היה מכוסה בלוח של אבן ירקן.

לקריאה נוספת
מקורות
* Gonzalez de Clavijo, Ruy, Embassy to Tamerlane, 1403-1406, London: Routledge, 2004.
* Sanders, J. H. (tr.), Tamerlane or Timur the great Amir: Translated from the Arabic Life by Ahmed ibn 'Arabshah, London: Luzac, 1936.

מחקרים
* Blair, Sheila S. and Johnathan Bloom, The Art and Archerecture of Islam 1250-1800, New Haven, CT: Yale University Press, 1995.

* Blunt, Wilfrid, The Golden Road to Samarkand, London: Hamish Hamilton, 1973.

* Findley, Carter V., The Turks in World History, New York, NY: Oxford University Press, 2005.

* Manz, Beatrice F., The Rise and Rule of Tamerlane, Cambridge: Cambridge University Press, 1999.

* Nicolle, David, The Mongol Warlords: Genghis Khan, Kublai Khan, Hulegu, Tamerlane, London : Brockhampton Press, 1998.

* Roemer, H. R., "Tīmūr in Iran," in Peter Jackson and Lawrence Lockhart (eds.), The Cambridge History of Iran, Cambridge: Cambridge University Press, 1997, Vol. 6, pp. 42-97.

* Soucek, Svat, A History of Inner Asia, Cambridge: Cambridge University Press, 2005.

ראו גם
*השושלת הטימורית
*הצבא הטימורי
*שאה רוח'
*צ'אגאטאי
*אורדת הזהב
*השושלת המוגולית






האורלנדו מגי'ק (אנגלית: Orlando Magic) היא קבוצת כדורסל מהעיר אורלנדו, פלורידה. הקבוצה משחקת בבית הדרום-מזרחי של אזור המזרח בליגת ה-NBA וכרגע משחקת תחת הדרכתו של המאמן סטאן ואן גנדי. המועדון נוסד בשנת 1989 כקבוצת הרחבה ובשורותיו שיחקו בין הייתר: שאקיל אוניל, פני הארדווי, גרנט היל, טרייסי מקגריידי, סטיב פרנסיס, דווייט הווארד, הידו טורקוגלו, וינס קרטר,  ניק אנדרסון,  גילברט ארינאס, ורשארד לואיס לאורך ההיסטוריה של המועדון. במשך יותר ממחצית שנותקיומו של המועדון הצליחו המג'יק להעפיל אל משחקי הפליאוף (13 הופעות בפליאוף ב-22 שנות קיום המועדון). המג'יק הינם המועדון המצליח ביותר מבין ארבעת קבוצות ההרחבה שהצטרפו ל-NBA בשנים 1988 ו-1989 במחינת אחוזי ההצלחה. החל משנת 2011 המועדון הינו היחיד המייצג את העיר אורלנדו בארבעת ליגות הספורט הגדולות של ארצות הברית (NFL, MLB, NBA, ו-NHL).

היסטוריה

1989-1992:הקמת המועדון

האורלנדו מג'יק הצטרפו לליגת ה-NBA כקבוצת הרחבה בשנת 1989. תחרות שנערכה בחסות האורלנדו מג'יק והעיתון אורלנדו סנטיאל איפשרה לקהילה להציע שמות למועדון החדש. לתחרות הוצעו כ-4,296 שמות שצומצמו ל-"היט", "טרופיקס", ג'וייס", ו-"מגיק". ב-27 ביולי, 1986, הוכרז כי הוועדה בחרה את השם "מג'יק" שישמש את המועדון החדש מאורלנדו בליגת ה-NBA. המג'יק היו אחד מארבעת המועדונים שזכו בזכות להצטרף לליגת ה-NBA יחד עם ؝, המיאמי היט, והמיניסוטה טימברוולבס. תחילה, תכננה הנהלת הליגה להתרחב בשלוש קבוצות, כאשר אחד מהזיכיונות יגיע למדינת פלורידה; אך, כאשר גם קבוצות הבעלים של מיאמי, וגם זו של אורלנדו הוקמו, החליטה וועדת ההרחבה של הליגה כי ארבע מועדונים יצטרפו לליגה במקום שלושה, ואשרה לשתי קבוצות המשקיעים להקים קבוצות לליגת ה-NBA. המג'יק הפכו למועדון הספורט הראשון מאזור העיר אורלנדו המשחק באחת מליגות הספורט הבכירות, סכום הכניסה לליגה נקבע על 32.5 מיליון דולר. המג'יק שכרו את מאט גאוקס כמאמן הראשי הראשון של המועדון, שעזר למג'יק לבחור את שניים עשר השחקנים הראשונים לקבוצה בדרפט הרחבה מיוחד  שהתקיים ב-15 ביוני, 1989. ב-27 ביוני, 1989, המג'יק את ניק אנדרסון בבחירה ה-11 בסיבוב הראשון של הדרפט, שהפכה להיות בחירת הדרפט הראשונה של המועדון. ב-4 בנובמבר, 1989 שיחקו המג'יק את משחק הליגה הראשון שלהם מול הניו ג'רזי נטס באורלנדו ארינה, והפסידו 106-111. כמה ימים לאחר מכן הגיע נצחונם הראשון של המג'יק כאשר גברו על הניו יורק ניקס 118-110. בשנה הראשונה השיגו המג'יק מאזן של 18-64 בתום העונה הסדירה כבשורותיהם משחקים: רג'י תאוס, סקוט סקילס, טרי קאטלדג', סאם וינסנט, אוטית סמית', וג'רי ריינולדס. בדרפט של שנת 1990, בחרו המג'יק את דניס סקוט כבחירה הרביעית הכללית. ב-30 בדצמבר, 1990, השיג סקוט סקילס 30 אסיסטים בנצחון 155-116 על הדנבר נאגטס, שובר את שיאו של קווין פורטר למספר אסיסטים במשחק בודד (29). סקילס נבחר לשחקן המשתפר של העונה בסוף העונה, והמג'יק היו לקבוצה בעלת השיפור הגדול ביותר במאזנה באותה עונה. הפורוורד דניס סקוט קלע 125 סלי שלוש נקודות באותה עונה, וקבע שיא NBA, לסלי שלוש נקודות בידי שחקן העונה הראשונה. סקילס גם נבחר לחמישיית הרוקיז של העונה. למרות המאזן השלילי של 31-51 בסיומה של העונה הסדירה, 40 מתוך 41 משחקי הבית של המגי'ק נמכרו מראש.

ב-19 בספטמבר, 1991, רכשה משפחת דהווס את שארית הבעלות על המועדון תמורת 85 מיליון דולר וראש המשפחה ריצ'ארד דהווס הפך לבעלים של המועדון. עונת 1991-92 הייתה מאכזבת עבור המג'יק כאשר כמה שחקנים החמיצו משחקים רבים עקב פציעות. דניס סקוט שיחק רק 18 משחקים, ניק אנדרסון החמיץ 22 משחקים, סטאנלי רוברטס, ג'רי ריינולדס, בריאן ויליאמס, סאם וינסנט, ואוטיס סמית' החמיצו לפחות 27 משחקים כל אחד. עם המחסור בשחקנים בריאים דשדשה הקבוצה והפסידה 17 משחקים ברציפות וסיימה את העונה הסדירה במאזן של 21-61. למרות זאת עדיין הצליחו המג'יק למלא את אולם הביתי בכל משחק.

1992-1996: "שאק" מגיע

ההיסטוריה של המג'יק השתנתה ב-17 במאי, 1992, כאשר המועדון זכה בבחירה הראשונה של הדרפט בשנת 1992. המג'יק בחרו את ה"איש הגדול" שאקיל אוניל מאוניברסיטת לואיזיאנה סטייט, שנחשב ל"פרס" הגדול ביותר בדרפט מאז בחרו הניו יורק ניקס את פאטריק יואינג. שאקיל, סנטר המתנשא לגובה של 216 סנטימטרים, השפיע מיידית על המג'יק, והוביל את המועדון למאזן של 41-41. והמג'יק הפכו שוב למועדון המשתפר ביותר ב-NBA, כאשר הם השתפרו ב-20 משחקים מהעונה הקודמת. אוניל היה לרוקי הראשון הנבחר לנבחרת האולסטאר מאז מייקל ג'ורדן בשנת 1985. אוניל גם נבחר לרוקי השנה לעונת 1992-93. למרות נוכחותו של אוניל, החמיצו המג'יק את משחקי הפליאוף כי את העונה הסדירה הם סיימו בשיוויון עם האינדיאנה פייסרס במקום השמיני בדרוג פליאוף המזרח כאשר הפייסרס מחזיקים בשובר שיוויון בעקבות מאזן טוב יותר במפגשים בין שתי הקבוצות.

למרות כי החמיצו כחוט השערה את משחקי הפליאוף ועקב כך שכו לבחור את הכדור האחרון בהגרלת מיקום הקבוצות בבחירת הדרפט הקרובה, הצליחו המג'יק לזכות שוב בבחירה הראשונה בדרפט של שנת 1993. קודם לדרפט, עזב גאוקס את תפקיד המאמן הראשי, ובמקומו מונה בריאן היל לתפקיד מאמנה השני של המג'יק. בדרפט, בחרו המג'יק את כריס ובר, אך העבירו אותו לגולדן סטייט ווריירס תמורת הבחירה השלישית, הגארד, פני הארדווי ושלוש בחירות סיבוב ראשון עתידיות. עם השילוב של אוניל והארדווי, הפכו המג'יק לקבוצה דומיננטית ב-NBA, משיגים את עונת ה-50 נצחונות הראשונה בתולדות המועדון ומסיימים את העונה הסדירה במאזן של 50-32. המג'יק הצליחו להעפיל אל הפליאוף במעם הראשונה, כאשר הם מדורגים במקום הרביעי במזרח; אך, אך המג'יק הודחו כבר בסיבוב הראשון בידי האינדיאנה פייסרס לאחר שהובסו 0-3, ומסיימים בכך את העונה.

בעונת 1994-95, עונתם השישית של המג'יק, נרכש שחקן האולסטאר הוראס גרנט כשחקן חופשי מהשיקגו בולס. המג'יק הצליחו להשיג מאזן של 57-25 בתום העונה הסדירה, הטוב ביותר במזרח וזכו תואר האליפות של הבית האטלנטי ב-NBA, והופכים למועדון השני המהיר ביותר המגיע לגמר ה-NBA בהיסטוריה של הליגה. בפליאוף, נצחו המג'יק את הבוסטון סלטיקס, שיקגו בולס ואת האינדיאנה פייסרס, והתקדמו אל גמר ה-NBA.אך,, היוסטון רוקטס]] סיימה את חלומותיהם של המג'יק לזכות באליפות כאשר הביסו אותם 4-0 בגמר ולקחו את הכתר.

בעונת 1995-96, שוב היו המג'יק בפסגת המזרח והבית הטלנטי כאשר סיימו את העונה הסדירה באזן 60-22, בהנהגתם של אוניל והארדווי; אך, המג'יק דורגו במקום השני אחרי השיקגו בולס שסיימו את העונה הסדירה במאזן הטוב ביותר בתולדות ה-NB 72-10. בינתיים, הג'נרל מנג'ר פאט ויליאמס קודם לתפקיד סגן נשיא המועדוןוהוחלף ב-29 באפריל, 1996 בידי סגן נשיא פעולות הכדורסל במועדון, ג'ון גבריל. בפליאוף, לאחר שהמג'יק גברו על הדטרויט פיסטונס והאטלנטה הוקס, פגשו המג'יק את הבולס בגמר המזרח. השילוב של ג'ורדן, סקוטי פיפן, ודניס רודמן היה יותר מידי עבור המג'יק, והם הובסו 4-0 בגמר המזרח.

1996-2000: עידן פני הארדווי

במהלך הפגרה, עזב שאקיל אוניל כשחקן חופשי ועבר ללוס אנג'לס לייקרס, מותיר אחריו חור עצום בקבוצה. במהלך אמצע העונה, ובעידודם של השחקנים שהפכו לבלתי מרוצים, פיטרה הנהלת המג'יק את המאמן בריאן היל ומינתה במקומו את ריצ'י אדובאטו כמאמן לתקופת ביניים לשארית העונה. תחת שרביט האימון של אדובאטו, הצליחו המג'יק להשיג מאזן של 21-12 ולסיים את העונה במאזן של 45-37. בהנהגתו של פני הארדווי, ודארל ארמסטרונג, המנהיג האמוציונאלי, ורוני סיקאלי שנרכש בהגולדן סטייט ווריירס. בפליאוף, התקרבו המג'יק וכמעט והצליחו להפתיע את מיאמי החזקה בסיבוב הראשון, כשהצליחו למשוך את הסדרה למשחק החמישי והמכריע, וזאת לאחר שהפסידו את שני המשחקים הראשונים.

לעונת 1997-98 שכרו המג'יק את צ'אק דיילי לתפקיד המאמן הראשי. בנוסף, חבר היכל התהילה, ג'וליוס אירווינג הצטרף להנהלת המועדון, פעולות אלה נתו למג'יק תקוות גדולות לעונה שבפתח. אך, העונה הייתה מלווה בפציעות, כאשר הארדווי נאלץ לצפות מהספסל ברוב משחקי העונה. אנדרסון, יחד עם הרכש החדש שהיה שחקן חופשי בו אוטלאו, הובילו את הקבוצה למאזן המכובד של 41-41, והחמיצו במעט את הפליאוף. בנוסף, רון סיקאלי הועבר במהלך העונה לניו ג'רזי נטס תמורת שלושה שחקנים ובחירת דרפט אחת.

בעונת 1998-99, עם בחירתם של מייקל דולאק ומאט הארפינג כבחירות ה-12 וה-15 בדרפט של שנת 1998 (בהתאמה), עם הארדווי הבריא ואנדרסון, השתוו המג'יק למיאמי היט במאזן הטוב ביותר באזור המזרח בעונה המקוצרת עקב שביתת השחקנים, במאזן של 331-17. ארמסטרונג הוביל שוב את הקבוצה עם יכולותיו האמוציונאליות, כשהוא זוכה בפריסי השחקן השישי של העונה והשחקן המשתפר של העונה. בנוסף, רכש המג'יק אחד השחקנים הגדולים בתולדות ה-NBA, דומיניק וילקינס, יחד עם אחיו ג'ראלד וילקינס, שניהם היו מעבר לשיאם אך עדיין נחשבו לשחקנים טובים. בפליאוף דורגו המג'יק במקום השלישי לאחר השיוויון על ההיט ופגשו את הפילדלפיה 76. פילדלפיה, בהובלתו של אלן איברסון, הפתיעו את המג'יק וגברו עליהם 3-1 בסיבוב הראשון. המועדון גם החליט לשנות את צבעי המועדון לראשונה בתולדות המועדון והחליף את צבעי הפסים בכוכבים.

בשנת 1999, המג'יק, תחת ניהולו הג'נרל מנג'ר ג'ון גבריאל, שמאוחר יותר נבחר למנהל השנה, שכר את המאמן הצעיר דוק ריברס. גבריאל פרק את שארית הקבוצה הקודמת של המג'יק ושלח את הארדווי בטריי לפיניקס סאנס תמורת דני מאנינג (שמעולם לא לבש את מדי המג'יק), ופאט גאריט ושתי בחירות דרפט עתידיות. המג'יק הפכו לקבוצה בעלת סגל שחקנים לא מוכר ושאינו מנוסה כאשר את סרט הקפטן ענד בו אוטלאו ובן ואלאס הצעיר, יחד עם המאמן ריברס הם הובילו את המג'יק למאזן של 41-41, והחמיצו במעט את הפליאוף. בסופה של העונה נבחר ריברס למאמן השנהץ בעונה זו דבק הסלוגן בקבוצה, "לב ודחיפה", כאשר הקבוצה נודעה בעבודה הקשה של סגנון משחקה.

2000-2004: עידן ה-T מאק

בפגרה שלאחר מכן, גבריאל, שלרשותו עמד מירווח גדול מתקרת השכר של הליגה, ניסה לפתות שלושה שחקנים שהפכו לחופשיים עם סיומה של העונה: טים דאנקן, גרנט היל, וטרייסי מקגריידי. למרות שדאנקן העדיף להשאר בסן אנטוניו ספרס, רכשו המג'יק את היל, שהיה שחקן אול סטאר קבוע, ואת מקגריידי. עם מקגריידי והיל יחדיו, הייתה הציפייה כי המג'יק יהפכו לכוח דומיננטי במזרח. אך, היל שסבל מבעיית קרסול החמיץ את רובה של העונה ושיחק רק ארבעה משחקים. במהלך העונה פרח מקריידי והפך לכוכב, והפך לקלע המוביל של הליגהץ עם התוספת של מייק מילר שהגיע מהדרפט, הצליחו המג'יק להגיע למאזן של 43-39, שכלל ריצה של תשעה נצחונות רצופים, והגיעו שוב אל משחקי הפליאוף. מקגריידי נבחר למשחק האול סטאר ונבחר לחמישיה השנייה של העונה. מילר זכה בפרס רוקי השנה באותה העונה. בפליאוף, פגשו המג'יק בסיבוב הראשון את המילווקי באקס שהיו לכוח עולה באותה עונה, הבאקס ניצחו את הסדרה 3-1.

בעונת 2001-02 הוביל מקגריידי את המג'יק למאזן של 44-38. אך, היל עדיין היה מוגבל מאוד עקב פציעת הקרסול ממנה המשיך לסבול, ולא שיחק במשך רובה המכריע של העונה. מקריידי, יחד עם ארמסטרונג, מילר, וקלעי שלוש הנקודות המצטיין פאט גאריט, יצרו את בסיס הקבוצה לאותה עונה. מקגריידי, נבחר לחמישיית העונה לראשונה בקריירה ונבחר בפעם השניה ברציפות למשחק האול סטאר. אך, המג'יק נוצחו שוב בסיבוב הראשון של הפליאוף בידי השארלוט הורנטס, בהנהגתו של בארון דיוויס בתוצאה 3-1.

בעונת 2002-03, עם רכישתו של גורדן גריצ'ק ודרו גודן מהממפיס גריזליזבתמורה למייק מילר, הוביל מקריידי שוב את המג'יק למאזן של 42-40. מקגריידי הוביל את הליגה בנקודות כשהוא משיג 32.1 נקודות למשחק בממוצע, נבחר בפעם השניה לחמישיית העונה, ומופיע בפעם השלישית במשחק האול סטאר. למרות כי עדיין סבלו מהעדרותו של היל עקב פציעת הקרסול הטורדנית ממנה סבל, הצליחו המג'יק להגיע אל משחקי הפליאוף עונה שלישית ברציפות. אך, לאחר שהוביל 3-1 בסדרה של הטוב מ-7 משחקים, גמגמו המגי'ק ונוצחו 3-4 בסיומה של הסדרה בידי הדטרויט פיסטונס. בסיומה של הסדרה צוטט מקגריידי שאמר: "זה יכול להיות נחמד להגיע פעם לסיבוב השני" לאחר שהקבוצה נזקקה רק לנצחון אחד נוסף כדי להתקדם.

עונת 2003-04 הייתה עונתם ה-15 של המג'יק והתבררה כאחת העונות הקשות ביותר בתולדות המועדון. גם לאחר רכישתם של השחקנים החופשיים הותיקים טיירון לו, וג'ואן הווארד, השתרכו המג'יק בשלב מוקדם של העונה. לאחר שנצחו את המשחק הראשון, הפסידו המג'יק 19 משחקים ברציפת, קובעים שיא מועדון שלילי. המג'יק סיימו את העונה במאזן 21-61 מאכזב, הגרוע בליגת ה-NBA. למרות זאת, סיים מקגריידי את העונה כקלעי המוביל של הליגה, כשהוא משיג 28.0 נקודות בממוצע למשחק, מקריידי לנבחר לחמישיית השנייה של העונה ולמשחק האול סטאר בפעם הרביעית ברציפות. באמצע רצף 19 ההפסדים של המג'יק במהלך העונה, פוטר המאמן דוק ריברס, ועוזר המאמן ג'וני דיוויס קודם במקומו. בנוסף הוחלף הג'נרל מנג'ר גבריאל בידי ג'ון ויסבורד.

2004-2006: התחלה חדשה עם דווייט הווארד

במהלך הפגרה, פירק ויסבורד את קבוצה לחלוטין. למרות כי דיוויס שמר על מקומו כמאמן הראשי של הקבוצה, הוא המם את השחקנים כאשר החליט לשמור רק מספר מצומצם של שחקנים מהעונה שעברה בסגל הקבוצה. הטרייד המשמעותי ביותר היה זה של טרייסי מקגריידי. מקריידי לא היה שבע רצו באורלנדו, ביקש לעבור לקבוצה אחרת; ויסבורד האשים את מקריידי ב"התרשלות מכוונת" ובחוסר השתתפות באימונים (מאוחר יותר הודה מקריידי כי לא נתן 100% במהלך עונת 2003-04 ורצה כי המועדון יביא לו עזרה, אך מעולם לא רצה לעזוב את אורלנדו). המג'יק העבירו את מקגריידי יחד עם ריס גיינס, טיירון לו, וג'ואן הווארד ליוסטון רוקטס בתמורה לסטיב פרנסיס, קלווין קאטו, וקוטינו מובלי, בנוסף רכשו המגי'ק את הסנטר טוני באטי ושתי בחירות סיבוב שני מהקליבלנד קבאלירס בתמורה לדרו גודן, סטיבן האנטר, וזכויות הדרפט על אנדרסון וראג'ו. המג'יק החתימו גם את היידו טורקוגלו. עם בחירת הדרפט הראשונה, בחרו המג'יק את כוכב ליגת התיכוניים, דווייט האוורד והעבירו אליהם גם את הפויינט גארד ג'מיר נלסון. נלסון, שרבים מהפרשנים ציפו כי יבחר בין עשרת הראשונים בדרפט נפל לבחירה ה-20 הכללית, והמג'יק העבירו לדנבר נאגטס בחירת סיבוב ראשון עתידית בתמורה.

לאחר פתיחה מבטיחה של 13-6, החלו המג'יק להתפרק. תחילה, העביר ויסבורד את מובלי לסקרמנטו קינגס תמורת דאג כריסטי. כריסטי, סרב תחילה לשחק בעבור המג'יק עקב קשריו הריגשיים לקינגס. מאוחר יותר, טען כריסטי כי הוא סובל מדורבן והוצב ברשימת הפצועים לאחר ששיחק רק משחקים בודדים בעבור המג'יק. לקראת סופה של העונה, כאשר מאמצי הפליאוף תלויים על בלימה, פיטר וייסבורד את דיוויס לאחר שהוביל את דיוויס להאמין כי הוא אמור להשאר המאמן הראשי של הקבוצה עד לסוף עונת 2004-05. לאחר מכן, הוא קידם את כריס ג'נט לתפקיד מאמן ראשי זמני. לאורך העונה, חזרתו של היל הגביהה את רף הציפיות בקבוצה, והקבוצה שיחקה נפלא. המג'יק גברו במהלך העונה על קבוצות מצמרת הליגה כסן אנטוניו ספרס, דאלאס מאבריקס], מיאמי היט, פיניקס סאנס, ודטרויט פיסטונס. אך, בהתאם למסורת הבלתי יציבה של המועדון, הפסידו המג'יק גם לקבוצות בעלות מאמזן שלילי כמו קבוצת ההרחבה שארלוט הורנטס ואטלנטה הוקס. אך, הווארד הראה הבטחה גדולה, והפך לאחד השחקנים הבודדים המסיימים את העונה הסדירה עם ממוצעים של דאבל דאבל (בנקודות ובכדורים חוזרים). הווארד הפך לקולט כדורים חוזרים וספק נקודות מתמיד, הופך לרוקי הראשון בהיסטוריה של הליגה המשחק בחמישייה הפותחת בכל 82 משחקי העונה הסדירה. בנוסף, נלסון, לאחר התחלה איטית, הפך לשחקן מוכשר, תופס את עמדת הפויינט גארד הפותח של הקבוצה. היל חזר והשיג ממוצעים נאים של 19.7 נקודות למשחק. היל נבחר לחמישייה הפותחת במשחק האול סטאר של שנת 2005 על ידי האוהדים, ודווייט הווארד וג'מיר נלסון נבחרו לחמישיית הראשונה והשנייה של הרוקיז, בהתאמה, כאשר הווארד נבחר בתמימות דעים.

המג'יק סיימו את העונה במאזן 36-46, מאזן מאכזב בהשוואה לפתיחת העונה החזקה. המאמץ לבגיע אל הפליאוף סוכל על ידי פציעות ברבע האחרון של העונה: השחקן השישי של המג'יק, הידו טורקגולו שבר את פרק ידו לקראת סופה של העונה, פציעת שוק של היל, פציעת צלעות לנלסון, והשעייה לשולושה משחקים אותה קיבל פרנסיס לאחר שכביכול בעט בצלם. בסופה של העונה הסדירה, סיימו המג'יק בפיגור של כמה נצחונות ממקום המוביל לפליאוף. אך, ב-23 במאי, תוכניותיהם של המג'יק נעצרו לאחר התפטרותו הפתאומית של הג'נרל מנג'ר ג'ון וייסבורד. בנוסף, ביום למחרת הודיעה הנהלת המועדון כי בריאן היל, המאמן שהוביל את המיאמי היט, עם שאקיל אוניל ופני הארדווי, לגמר ה-NBA, יחזור אל המועדון בתפקיד המאמן הראשי.

המג'יק בחרו את פראן ואסקז כבחירה ה-11 הכללית בדרפט של שנת 2005. ב-28 ביולי, הימם ואסקז את הקבוצה לאחר שהודיע כי הוא מעדיף להשאר בספרד כדי לשחק במדי סנט ג'וזף ז'ירונה, לאחר שנקטל על ידי התקשורת בעקבות הידיעה כי החליט להשאר בספרד עקב התעקשותה של חברתו באותם הימים (כיום אשתו). הבעלים ריק דה-ווס הודיע ב-21 באוקטובר, כי הוא מעביר את הבעלות על הקבוצה לילדיו, כאש התפקיד הרישמי של הבעלים עובר ללחותנו לנשיא המועדון בוב ונדר וייד. העברת הבעלות הייתה אמורה להסתיים עד לסיומה של העונה.

עונת 2005-06 נפתחה עם תקוות גדולות עבור המגיק, זאת למרות כי לא יכלו לצרף את בחירת הסיבוב הראשון, ואסקז. גרנט היל נחשב כביכול לבריא, לראשונה מזה שמן רב, לאחר הניתוחים המורכבים אותו עבר בקרסולו הבעייתי. דווייט הווארד וג'מיר נלסון הראו התקדמות ניכרת במהלך ליגת הקייץ. קלווין קאטו הגיע בכושר למחנה האימונים. בחירת הסיבוב השני בקע כואב ונאלץ לעבור ניתוח שפגע ביכולת המשחק שלו לאורך העונה כולה. לאחר ששיחק בשלושה משחי קדם עונה, , הוא עבר את הניתוח כדי לתקן את הבקע ולא הופיע במשחקי העונה הסדירה עד לאמצע חודש דצמבר, חזרה בה הצליח לשרוד חודש בלבד שביצע ניסיון חזרה נוסף באמצע פברואר ובתחילת מרץ, באופן לא סדיר. לאחר מכן נפצע נלסון ונאלץ לשבת חודש שלם מחוץ לקווים.

לאחר כל זה הפציעו קרני תקווה על העונה, ב-15 בפברואר הודיעו המג'יק כי הם רכשו את דרקו מיליצ'יץ' וקרלוס ארויו מהדטרויט פיסטונס תמורת הסנטר הותיק קלווין קאטו ובחירת סיבוב ראשון בדרפט המובטחת להיות באחד מחמשת המקומות הראשונים. שבוע לאחר מכן ב-22 בפברואר הודיעו המג'יק כי הם העבירו את סטיב פרנסיס לניו יורק ניקס בתמורה לכוכבה לשעבר פני הארדווי, המג'יק שחררו את הארדווי יומיים לאחר מכן מטעמים כלכליים, ובתמורה לטרבור אריזה. עם חמישייה פותחת שכללה את באטי, הווארדף טורקוגלו, ד'שון סטיבנסון, ונלסון, הצליחו המג'יק להפתיע ולהתחרות על המקום השמיני במזרח ולהגיע למשחקי הפליאוף, הריצה לפליאוף של המג'יק כללה שמונה נצחונות רצופים ושניים עשר נצחונות ביתיים רצופם. המג'יק הצליחו לנצח כמה מהקבוצות הגדולות של הליגה ובינייהם: דטרויט, סן אנטוניו, מיאמי, כמ גם את המשחקים נגד הפילדלפיה 76 בו קלע הווארד 28 נקודות והשיג שיא קריירה של 26 ריבאונדים. נצחונם של השיקגו בולס על המיאמי היט ב-16 באפריל חיסל את סיכוייהם של המג'יק למקום בפליאוף, הבולס גם סיימו את רצף הנצחונות של המג'יק כאשר גברו עליהם ב-17 באפריל, באורלנדו 116-112 לאחר הארכה.

2006-2010: חזרה לפליאוף ולגמר ה-NBA

עם הבחירה ה-11 הכללית בדרפט בחרו המג'יק את כוכבה של דיוק ג'יי.ג'יי רדיק, גם עם לחצם של האוהדים שיקבל יותר דקות משחק, הוא שיחק בממוצע 11 דקות בלבד למשחק. לאחר שהחלו את העונה בצורה חזקה והגיעו למאזן של 13-4, החלו המג'יק להדרדר במיקומם בטבלה לאחר ההחלו לצבור הפסדים, בעיקר עקב פציעתם של טוני באטי, קניון דולינג, וגרנט היל. המג'יק גם נפגעו עקב משחקם המפוזר של כוכביהם הצעירים, שבהזדמנויות רבות הראו את יכולתיהם וזיקתם לזריקות מיותרות ואת חסרונו של גארד שני יציב. למרות משחקה העלוב של הקבוצה, דווייט הווארד המשיך להתפתח ולפרוח בעונתו השלשית בליגה, כשהוא מגיע לשיאו בבחירתו לנבחרת המזר למשחק האול סטאר. בשבועות האחרונים של העונה בנו המג'יק מומנטום ובטחון בדחיפה מאוחרת ומרשימה אל עבר הפליאוף.ב-15 באפריל, 2007, לאחר נצחון 88-86 על הבוסטון סלטיקס, הצליחו המג'יק להבטיח את הופעתם בפליאוף לראשונה מאז שנת 2003 כשהם מסיימים במקום השמיני במזרח. סיומה של העונה הסדירה ציין את הפעם הראשונה בה מצליח המועדון להעפיל אל משחקי הפליאוף עם מאזן שלילי. למרות כל זאת, ריצת הפליאוף של המג'יק הסתיימה ב-28 באפריל, 2007, לאחר שהודחו ב"סוויפ" בסיבוב הראשון בידי המדורגת ראשונה דטרויט פיסטונס, שחוותה, סגל שחקנים המונהג בידי שחקנים מנוסים, יכולת טובה יותר, והציגה עקביות לאורך כל הסדרה. דבר שהוכח כיותר מידי עבור המג'יק ההמומים ובעלי הסגל השחקנים הקצר. ב-23 באפריל, 2007, נודע כי המאמן הראשי בריאן היל פוטר מתפקידו.

ב-1 ביוני, החתימו הנהלת אורלנדו את המאמן בילי דונבן לתפקיד המאמן הראשי בחוזה לחמש שנים. יום למחרת, ביקש דונבן להשתחרר מהחוזה והמג'יק קיבלו את רצונו כמה ימים לאחר מכן. ב-6 ביוני, 2007, החתימה הנהלת אורלנדו את סטאן ואן גנדי על חוזה לארבע נים כמאמ הראשי החדש של המג'יק. בשוק השחקנים החופשיים, החתימו המג'יק את רשארד לואיס מהסיאטל סופרסוניקס על חוזה מקסימום לשש שנים ששוויו הוערך ב-110 מיליון דולר. במשחקי פתיחת העונה ששוחקו בסין, נצחו המג'יק את כל שלושת המשחקים, פעמיים את הקליבלנד קבאלירס ופעם אחת את הנבחרת הלאומית של סין במשחקים שנערכו בשנגחאי ובמקאו.

ב-15 בנובמבר, 2007, בוב ונדר וייד, חותנו של ריצ'ארד דהווס, העביר לידיו בצורה רישמית את הבעלות על המועדון, למרות כי רישמית הבעלות על המועדון מתחלק בצורה שווה בין כל ילדיו.

את עונת 2007-08 פתחו המג'יק בצורה מוחצת והשיגו מאזן של 16-4 ב-20 המשחקים הראשונים של העונה, שכללו נצחונות על הבוסטון סלטיקס, והקליבלנד קבאלירס. בחודשים שבאו לאחר מכן, המג'יק לא הצליחו להשיג את אותה ההצלחה, כשהם מחלקים את 36 המשחקים הבאים שלהם בצורה שווה 18-18. בתחילת חודש מרץ, נראה היה כי המג'יק מצליחים לצבור שוב מומנטום, כשהם מסיימים את החודש עם 10 נצחונות, הפעם הראשונה מאז חודש נובמבר בה הם מצליחים לנצח יותר מ-10 משחקים ויותר בחודש אחד. המג'יק חבקו את תואר האליפות של הבית הדרום-מזרחי לאחר שה-31 במרץ, 2008, הוושינגטון ויזארדס הובסו ביוטה 129-87. היה זה תואר אליפות בית השלישית בתולדות המועדון, אך הראשון מאז עונת 1995-96, כמו גם הראשונה מאז הקמת הבית הדרום-מזרחי. המג'יק גם הצליחו להגיע ל-50 נצחונות לאחר שגברו, ב-13 באפריל, על השיקגו בולס, הישג שלא קרה מאז עונת 1995-96. המג'יק סיימו את העונה הסדירה במאזן של 52-30, העונה הטובה ביותר של המועדון מאז עונת 1995-96. והצליחו להשיג את המקום השלישי בפליאוף המזרח, המג'יק נקבעו לשחק מול הטורונטו ראפטורס בסיבוב הראשון של הפליאוף. סדרת פליאוף זו הייתה הראשונה בה היה למג'יק יתרון ביתיות מאז עונת 1998-99.

הערות שוליים

שחקנים בולטים בעבר
* דניס סקוט
* סקוט סקיילס
* ניק אנדרסון
* דוויט האוורד
* פני הארדוויי
* שאקיל אוניל
* טרייסי מקגריידי
* רוני סייקלי
* הוראס גרנט
* סטיב פרנסיס
* גרנט היל

סגל נוכחי
עודכן לאחרונה בתאריך- 2 בפברואר 2012

קישורים חיצוניים
* 




הוושינגטון וּיזארדס (אנגלית: Washington Wizards) היא קבוצת כדורסל מושינגטון בליגת ה-NBA האמריקאית. שמה של הקבוצה שונה מספר פעמים, וכיום שמה הנוכחי היא הוויזארדס (בעברית: הקוסמים). השם נבחר לאחר תחרות שמות, במקום השם בוּלֵטְס (קליעים) כדי לתת לקבוצה תדמית חיובית יותר.

החלה דרכה בתור השיקגו פּאקרס והשיקגו זפריס אך עקב כישלון בעיר זו ב-1963, עברו לבולטימור ושינו שמם לבולטס. הבולטס סבלו משנים ראשונות קשות וסיימו מספר עונות רצופות במאזנים שליליים. לקראת סוף שנות ה-60 התייצבה הקבוצה והפגינה משחק טוב, כששנות ה-70 מהוות שנות שיא עבור המועדון עם ארבע הופעות בגמר ה-NBA וזכייה אחת באליפות. 

באמצע שנות ה-70 עברו הבולטס לשחק בפרבר בעיר ושינגטון ושינו את שמם לוושינגטון. לאחר ההופעה בגמר 1979, החלו להדרדר ומיעטו להופיע בפלייאוף כשהם שוב מסיימים עונות רבות עם מאזנים שליליים. בעונת 2001/2002 חזר השחקן המפורסם מייקל ג'ורדן מפרישתו השנייה ממשחק הכדורסל והצטרף לוויזארדס, שמה החדש של הקבוצה החל משנת 1997. אולם גם ג'ורדן לא הצליח לסייע לקבוצה וושינגטון נכשלה בהעפלה לפלייאוף בשתי העונות בהן שיחק עד לפרישתו הסופית ממשחק פעיל. 

עונת 2004/2005 הייתה עונה מוצלחת לוויזארדס, לאחר שהצליחו לסיים את העונה עם מאזן חיובי, לראשונה מזה זמן רב. הם העפילו לפלייאוף אך הפסידו בסיבוב השני למיאמי היט.

שחקנים בולטים בעבר
* מייקל ג'ורדן
* אלווין הייס
* וס אנסלד 
* מנוט בול
* ארל מונרו
* וולט בלאמי
* ברנרד קינג
* ג'ואן הווארד
* כריס ובר
* בן וולאס
* אנטואן ג'יימיסון

סגל נוכחי
עודכן לאחרונה בתאריך- 8 בפברואר 2012

קישורים חיצוניים
*


 

ממפיס גריזליס (באנגלית: Memphis Grizzlies) היא קבוצת כדורסל אמריקאית שמשחקת בליגת הNBA. הקבוצה הצטרפה לליגה בתור ונקובר גריזליס יחד עם טורונטו ראפטורס ב-1995 והן היו שתי הקבוצות הקנדיות הראשונות בNBA מאז עונת 96/97. לאחר שלא נחלו הצלחה רבה, ונקובר עברה לממפיס בניסיון להשתקם. לאחר כמה שנים של בנייה, בעונת 03/04 הם רשמו את עונתם הטובה ביותר עם מאזן של 50-32 תחת הדרכתו של המאמן הוותיק יובי בראון ועם שחקנים כמו פאו גאסול הספרדי וג'ייסון ויליאמס. בעונת 04-05 הגיעה הקבוצה לסיבוב הראשון בפלייאוף שם הפסידו לפיניקס סאנס בתוצאה 4-1. 

בעלי הקבוצה בחרו את השם כאשר הם שיחקו בונקובר, כיוון שבקולומביה הבריטית בקנדה ישנם דובי גריזלי רבים.

שחקנים בולטים בעבר
* שריף עבדור-רחים
* מייק ביבי
* בראיינט ריבס
* ג'ייסון ויליאמס
* פאו גאסול

סגל נוכחי
עודכן לאחרונה בתאריך- 8 בפברואר 2012

קישורים חיצוניים
* 




ניו ג'רזי נטס (אנגלית: New Jersey Nets) היא קבוצת כדורסל אמריקאית המשחקת בליגת ה-NBA. ראשית דרכה של הנטס היה בליגת ה-ABA, בה נקראה במקור ניו ג'רזי אמריקנס. לאחר עונה עברה הקבוצה מעבר להדסון, לשחק בניו יורק ושינתה את שמה לנטס. בליגת ה-ABA היא זכתה בשתי אליפויות. הנטס שיחקו בניו יורק עד לאיחוד ה-ABA עם ה-NBA ב-1976 ואז חזרו שוב לניו ג'רזי. 

היסטוריה
1967-1976: בליגת ה-ABA
המועדון הוקם ב-1967, ושמו היה ניו יורק אמריקנס. הקבוצה שחקה בליגת ה-ABA. הבעלים של הקבוצה היה ארתור בראון. בראון פיתח כמה קבוצות מליגת ה-AAU, שבסביבת ניו יורק סיטי. בראון רצה שקבוצתו תשחק בבניין הנשקייה של גדוד 69. לחץ מצידה של הקבוצה ניו יורק ניקס גרם לנסיגה של הקבוצה מהרעיון 3 חודשים לפני ערב הפתיחה.

בראון התקשה למצוא מקום שמתאים להיות אולמם הביתי של האמריקנס. חלק מהמקומות היו מוזמנים מראש, וחלק מבעלי מקומות אחרים חששו לפתוח את דלתות מקומיהם, מחשש כעסם של הניו יורק ניקס הגדולה לקבוצה יריבה. לבסוף האמריקנס מצאו מקום, אך בטינק, שבניו ג'רזי. לכן בראון שינה את שם הקבוצה לניו ג'רזי אמריקנס. זאת לא תהיה הפעם האחרונה שהניקס ישפיעו על עתידו של המועדון.

האמריקנס עברו את עונתם הראשונה בצורה טובה למדיי, כשהם סיימו את עונתם הראשונה במאזן 36-42, והיו במקום האחרון באזור המזרחי ביחד עם קנטקי קולונלס. למרות זאת, האולם שלהם היה תפוס לקראת סדרת המשחקים נגד הקולונלס, שתכריע מי תעלה לפלייאוף עצמו, והם היו חייבים למצוא תחליף מהיר. לבסוף הם מצאו אולם בשם לונג איילנד ארינה, שבקומאק, ניו יורק.

כשהקולונלס והאמריקנס הגיעו לאולם הם ראו מחזה מוזר. בפארקט של האולם היו חסרים מספר קרשים, ובכמה מקומות הרצפה לא הייתה יציבה. לא היה ריפוד על קצוות קרשי הסל, וסל אחד היה גבוה מהשני. לכל המחזה הייתה "תרומה" גם ממשחק הוקי שנערך יום לפני כן. אחרי שהקולונלס סירבו לשחק, ראש הליגה ג'ורג' מיקן החליט שהאמריקנס נכשלו בהעמדת תנאים מינימליים שיאפשרו לערוך משחק כדורסל. המשחק הוכרע לטובת הקולונלס, והאמריקנס לא העפילו לפלייאוף.

בעונתם השנייה בליגה האמריקנס נשארו באולם לונג איילנד ארינה, למרות התקריות מהשנה שעברה. שמה של הקבוצה שונה לניו יורק נטס. כינוי הקבוצה נקבע כ"נטס" כדי שיתחרז עם שני השמות האחרים של הקבוצות שמשחקות בניו יורק: הניו יורק מטס מליגת הבייסבול, והניו יורק ג'טס מליגת הפוטבול האמריקאית (American Football League). בנוסף המילה נטס באנגלית היא רשתות, כחלק מהסל. 

בעונה זו הנטס סיימו במקום האחרון בליגה עם מאזן 17-61. במהלך העונה הם החליפו 23 שחקנים. אחרי העונה הזו בראון מכר את הקבוצה ליצרן הבגדים רוי בו. לבו הייתה הרבה עבודה במהלך קיץ 1969. לאחר שכשל להחתים את כוכב מכללת UCLA לו אלסינדור (לימים, כרים עבדול-ג'באר), שנבחר בדראפט ה-NBA על ידי מילווקי באקס, הוא החתים את ריק בארי מוירג'יניה סקוויירס. בעונת 1969/1970 הנטס סיימו במקום השלישי באזור המזרחי והעפילו לפלייאוף. בעונת 1971/1972 הם עברו לאולם נסאו וטרנס ממוריאל קולוסיאום. 

ב-1972, שנתיים אחרי רכישתו של ריק בארי הנטס העפילו לסדרת הגמר של ליגת ה-ABA נגד אינדיאנה פייסרס. הנטס הפסידו בסדרה לפייסרס 2-4. בארי עזב את הקבוצה, שדרשה בנייה מחדש. עונת 1972/1973 הייתה אכזבה לנטס, שניצחו 30 משחקים בלבד.

במהלך קיץ 1973 הנטס בצעו רכשו את שחקן המפתח שלהם, ג'וליוס אירווינג מוירג'יניה סקוויירס. ביחד עם אירווינג שהיה ידוע גם כ"ד"ר ג'יי", הנטס סיימו את העונה עם שיא ניצחונות בעונה אחת, 55 ניצחונות. אחרי שאירווינג נבחר לפרס הMVP של העונה בליגת ה-ABA הנטס זכו באליפות, כשנצחו את יוטה סטארס 4-1.

ההצלחה נמשכה גם בעונת 1974/1975, כשהנטס שברו את שיא הניצחונות והעמידו אותו על 58 ניצחונות, שיא מועדון שלא נשבר עד היום. למרות ההצלחה בעונה הסדירה הנטס הודחו בסיבוב הראשון של הפלייאוף על ידי הקבוצה הרוחות של סנט לואיס, 1-4.

הנטס המשיכו את במגמת ההצלחה בעונה הסדירה גם בעונת 1975/1976, העונה האחרונה שבה התקיימה ליגת ה-ABA. בעונה זו הם נצחו ב-55 משחקים. כמו בעונת האליפות הקודמת ג'וליוס אירווינג נבחר ל-MVP. הנטס זכו באליפות ה-ABA השנייה בתולדות המועדון בתוך 3 שנים, כשנצחו את דנבר נאגטס בסדרה בת 6 משחקים.

1976-1980: המעבר ל-NBA והחזרה לניו ג'רזי
בקיץ 1976 התאחדו ליגת ה-NBA וליגת ה-ABA. כחלק מהסכם האיחוד, 4 קבוצות מה-ABA עברו ל-NBA: הנטס, דנבר נאגטס, אינדיאנה פייסרס וסן אנטוניו ספרס. למעשה הנטס והנאגטס הסכימו להצטרף ל-NBA כבר ב-1975, אך הוכרחו להשאר שנה נוספת ב-ABA. לפני העונה הנטס בצעו טרייד עם הקנזס סיטי קינגס (לימים הסקרמנטו קינגס כשהעבירו להם שתי בחירות דראפט בתמורה לנייט ארצ'יבלד.

הנטס הצטרכו לשלם לניו יורק ניקס 4.8 מיליון $ על כך שהם "פלשו" לאולמם, הניו יורק ארינה. בנוסף הנטס הצטרכו לשלם 3.2 מיליון $ כדמי הצטרפות ל-NBA, וחוסר בכסף של בעלי הנטס גרם לו להתחרט על העלאת שכר לג'וליוס אירווינג. אירווינג סירב לשחק בנטס בתנאים אלו, והכריח אותם למכור אותו לפילדלפיה 76' בתמורה ל-3 מיליון $ בלבד. 

בלי אירווינג הנטס סימנו את עונתם הראשונה ב-NBA כמקרה אבוד. בנוסף הנטס אבדו כל שמץ של סיכוי לעונה טובה כשחקנם נייט ארצ'יבלד נפצע ושבר את רגלו בינואר. הקבוצה סיימה את העונה במאזן 22-60, המאזן הגרוע ביותר בליגה בעונה זו. הקבוצה העמידה עוד כמה שיאים בעונה זו: בחודש פברואר הנטס פתחו בחמישייה עם חמישייה שחקנים שמאליים בפעם הראשונה בהיסטוריה של הליגה. השחקנים היו טים באסט, אל סקינר, באבלס הוקינס, דייב ווהל וקים יוז. לפני עונת 1977/1978 בו החזיר את הקבוצה לשחק בניו ג'רזי, ושינה את שם הקבוצה לניו ג'רזי נטס. 

שנות ה-80: התחלה מבטיחה לעשור, והמשך חסר מזל
ב-1980 הקבוצה עברה לאולם ברנדון בירן ארינה, שמאוחר יותר יקרא אייזוד סנטר. בעונת 1982/1983 תחת המאמן לארי בראון הנטס חוו את העונה הטובה ביותר שלהם מאז כניסתם ל-NBA. לקראת סוף העונה בראון חתם על חוזה אימון לא חוקי באוניברסיטת קנזס והושעה מאימון. הנטס לא הצליחו להתאושש מהחלפת המאמן והם הודחו בסיבוב הפלייאוף הראשון על ידי ניו יורק ניקס. 

בעונת 1983/1984 הנטס האמינו שהם בנו את הקבוצה הטובה ביותר בתולדות המועדון עד אז. שחקניה המובילים של הקבוצה היו דאריל דווקינס, באק ויליאמס, אוטיס בירדסונג ומייקל ריי ריצ'רדסון. הנטס נצחו בסיבוב הפלייאוף הראשון את פילדלפיה 76' שזכו באליפות בעונה שעברה. בחצי גמר המזרח הנטס הפסידו למילווקי באקס 4-2 והודחו מהפלייאוף.

בעונת 1984/1985 פציעות מרובות פגעו בקבוצה, והיא לא הצליחה לשחזר את ההישג מהעונה שעברה. למרות הפציעות היא הצליחה לנצח 42 משחקים בעונה זו, והודחה בסיבוב הפלייאוף הראשון נגד דטרויט פיסטונס בסדרה של 3 משחקים. לנטס לא יהיה מאזן חיובי של ניצחונות בשמונה העונות הבאות, עד עונת 1992/1993. 

בתחילת עונת 1985/1986 מונה מאמן חדש לנטס, דייב ווהל ששיחק בקבוצה ב-1977. בתחילת העונה הוא עזר לקבוצה להשיג מאזן מכובד של 23-14. ההתחלה המבטיחה נקטעה כששני סקוררים של הקבוצה לא יכלו לשחק. הראשון, מייקל ריי ריצ'רדסון נכשל בבדיקת סמים בפעם השלישית והושעה מליגת ה-NBA לכל חייו. השני, דאריל דווקינס שיחק 39 משחקים בלבד בעקבות פציעה בגבו. באק ויליאמס ומייק גמינסקי שמרו על הקבוצה בתמונה, והיא סיימה במקום ה-7 את העונה הסדירה. הנטס הודחו בסיבוב הראשון של הפלייאוף על ידי מילווקי באקס בסוויפ. הנטס לא יופיעו בפלייאוף עד עונת 1991/1992.

לקראת העונה הבאה הנטס רכשו את אורלנדו וולדריג', ובחרה בדראפט את דווין וושינגטון במטרה לחזק את הקבוצה המגמגמת ביכולתה. דאריל דווקינס החליק באמבטיה וסבל מעוד פציעה בגבו, שגרמה מאוחר יותר לפרישתו ממשחק פעיל. אוטיס בירדסונג שיחק 7 משחקים בלבד בעונה זו, בגלל שסבל משבר מאמץ. לוושינגטון הייתה עונת רוקי לא טובה, כשסבל ברובה מפציעות גם הוא. הקבוצה סיימה את עונת 1986/1987 במאזן 24-58, המאזן הגרוע ביותר מאז 1980.

בתחילת העונה הבאה הנטס העבירו את דווקינס הפצוע וקיבלו בתמורה את ג'ון בגלי וקית' לי. בדראפט הם בחרו בדניס הופסון בבחירה ה-3, כשהם לא בחרו באופציות שהתבררו מאוחר יותר כטובות יותר, כמו בסקוטי פיפן שנבחר 5, רג'י מילר שנבחר 11 וקווין ג'ונסון שנבחר 7. הפציעות חזרו לקבוצה כשבגלי, לי והמחליף טוני בראון נפצעו. ניו ג'רזי פיטרו את המאמן ווהל אחרי 15 משחקים, והחליפו 3 מאמנים במשך העונה. את העונה הם סיימו עם המאזן הלפני אחרון בליגה. דניס הופסון לא ענה על הציפיות, וגם בחירות הדראפט הבאות בכריס מוריס ומוקי בלייקלוק לא עזרו לנטס מ"להשיג" את המאזן הגרוע ביותר ב-NBA בעונות הבאות, והגרוע ביותר בעשור הזה.

שנות ה-90 ותחילת המאה ה-21

בתחילת שנות ה-90 הנטס התחילו להשתפר, כשמככבים בהם שחקנים צעירים. הנטס בחרו את דריק קולמן בבחירה הראשונה בדראפט 1990, ובחרו את הגארד קני אנדרסון בסיבוב השני. הנטס רכשו את דראזן פטרוביץ' בטרייד מפורטלנד טרייל בלייזרס. למרות שהנטס לא סיימו עם מאזן חיובי בעונת 1991/1992 הם סיימו את העונה במקום ה-6 במזרח והעפילו לפלייאוף. הנטס הודחו בסיבוב הראשון בסדרה נגד קליבלנד קאבלירס, כשהפסידו 1-3. אחרי עונה זו מאמן הקבוצה ביל פיטץ' התפטר.

הקבוצה השתפרה בעונת 1992/1993 כשמככבים בה הטריו קולמן-פטרוביץ'-אנדרסון. בעונה זו הקבוצה אומנה על ידי צ'אק דיילי, שעזב בעונה שלפני כן את דטרויט פיסטונס. בכל אופן, פציעות של פטרוביץ' ואנדרסון לקראת סיום העונה גרמו לכך שמתוך 11 המשחקים האחרונים הנטס הפסידו ב-10. הנטס סיימו את העונה במאזן 43-39, ששוב עזר להם לסיים את העונה במקום ה-6 במזרח וסידר להם עוד פגישה עם הקליבלנד קאבלירס. הנטס הפסידו לקאבלירס 1-4. 

לפני עונת 1993/1994 הנטס חוו טרגדיה במהלך הקיץ הבא כשפטרוביץ' נהרג בגרמניה בתאונת דרכים. למרות זאת הקבוצה הצליחה לסיים את העונה עם מאזן טוב יותר מבשנה שעברה, 45-37. הנטס שוב העפילו לפלייאוף מהמקום ה-6, אך הודחו בסדרה הראשונה נגד הניו יורק ניקס בסדרה 1-3.

אחרי עונת 1993/1994 דיילי התפטר, ובוץ' בירד מונה לעמדת המאמן במקומו. בין השנים 1994-1996 הנטס לא הצליחו להפיק מעצמם את המיטב. עיתונים כמו ספורטס אילוסטרייטד אמרו שהבעיה של הנטס הייתה שחקנים אנוכיים ולא בוגרים. בעיתון הזה דריק קולמן תואר כשחקן האנוכי ביותר ב-NBA, אך לפי העיתון חבריו לקבוצה קני אנדרסון, בנואיט בנג'מין, דווין שינציוס, וכריס מוריס היו מתמודדים ראויים לתואר המפוקפק. הקבוצה הייתה המצב כל כך רע שמנהלי הקבוצה רצו לשנות את שמה כך שישקף את מצבה, למשל הועלה השם דרקוני הבִיצה. לבסוף הרעיון נדחה. בעונות 1994/1995 ו-1995/1996 הקבוצה סיימה במאזן 30-52, ואחריהן המאמן פוטר.

בניסיון להציל את הקבוצה מיכולתה הירודה הנטס העבירו את קולמן ואנדרסון לקבוצה אחרת, ומינו את ג'ון קליפארי למאמן. קרי קיטלס נבחר בדראפט 1996 על ידי הנטס. במהלך העונה קיטלס הועבר בתמורה לסם קאסל. אחרי שסיימו את העונה במאזן 26-56 הנטס ביצעו טריידים משמעותיים בערב דראפט 1997. הם בחרו בדראפט את קית' ואן הורן ורכשו את לוציוס האריס בתמורה לשני שחקנים וטים תומאס. 

בעונת 1997/1998 התרחשו מספר שינויים בנטס. הראשון הוא שינוי הלוגו של הקבוצה, ללוגו העכשווי שיש להם עד היום. השני הוא שינוי סגנון המשחק שלהם. הם השיגו מאזן 43-41 והעפילו לפלייאוף. בפלייאוף הם הפסידו בסיבוב הראשון לשיקגו בולס בסוויפ, ולמרות זאת היו קרובים לנצח בשני המשחקים הראשונים בסדרה.

עונת 1998/1999 עוקבה בעקבות השביתה של ארגון השחקנים. אחרי שהעונה החלה הנטס סומנו כקבוצה שיכולה להפתיע. כבר במשחק הראשון סאם קאסל נפצע ותחילת העונה של הנטס התחילה בצורה חלשה. כשהם היו במאזן 3-15 הנטס העבירו את קאסל הפצוע למילווקי באקס ותמורה קבלו את סטפון מרבורי ממינסוטה טימברוולבס. אחרי עוד שני הפסדים קאליפרי פוטר ומונה במקומו עוזרו דון קייסי. הקבוצה לא התאוששה מהפתיחה הנוראית שלה וסיימה את העונה במאזן 16-34. במהלך חודש אפריל במשחק נגד אטלנטה הוקס מרבורי התנגש עם שחקן קבוצתו ג'ייסון ויליאמס, וויליאמס שבר את עצם השוקה. אחרי הפציעה ויליאמס פרש ממשחק פעיל.

בשנת 2000 מינו הנטס לעמדת המאמן את ביירון סקוט. בדראפט 2000 הנטס החזיקו בבחירה ה-1, ובחרו בה את קניון מרטין מאוניברסיטת סינסינטי. מרבורי וואן הורן הפכו לאולסטארים במדי הנטס. בערב דראפט 2001 הנטס בחרו את בראין סקלבריני בסיבוב השני, והם העבירו את אדי גריפין שהיה הבחירה שלהם מהסיבוב הראשון ליוסטון רוקטס בתמורה לריצ'רד ג'פרסון, ג'ייסון קולינס וברנדון ארמסטרונג.

2001-2004: עידן ג'ייסון קיד

יום אחד לאחר דראפט 2001 הנטס בצעו טרייד ענקי. הם העבירו את האולסטאר סטפון מרבורי ביחד עם ג'וני ניומן לפיניקס סאנס בתמורה לאולסטאר ג'ייסון קיד והסנטר כריס דאדלי. המהלך הביא לנטס שחקן הכרחי שלא היה להם לכל אורך ההיסטוריה של המועדון, מנהיג שעושה את חבריו לקבוצה טובים יותר. הנטס רכשו גם את טוד מק'קולוץ' הקנדי מפילדלפיה 76', שנחשב לשחקן שנמצא בעלייה.

בעונת 2001/2002 הנטס השיגו את המאזן הטוב ביותר בהיסטוריה של המועדון ב-NBA (הם השיגו מאזן טוב יותר בליגת ה-ABA),  52-30. הם סיימו במקום הראשון באזור המזרחי ופגשו את אינדיאנה פייסרס בסיבוב הפלייאוף הראשון. בארבעת המשחקים הראשונים בסדרה התוצאה הייתה 2-2. במשחק ה-5 הנטס הובילו ב-9 5 דקות לסיום, אך רג'י מילר קלע שלשה עם הבאזר כדי להגיע להארכה. אחרי שמילר שלח את הקבוצות להארכה שנייה כשהטביע, הנטס נצחו בסופו של דבר 120-109. זה המשחק היחידי בהיסטוריה של ה-NBA שנגמר בכל הרבעים ובהארכה הראשונה בשוויון.

בחצי גמר המזרח הנטס נצחו את שארלוט הורנטס 4-1, ועלו לסדרת גמר המזרח נגד בוסטון סלטיקס. במהלך הסדרה התנפחה עיינו של ג'ייסון קיד כשקפץ להציל איבוד כדור, והוא נזקק ל-32 תפרים. כמו בסדרה נגד אינדיאנה בארבעת המשחקים הראשונים התוצאה עמדה על 2-2. במשחק החמישי הנטס עשו ריצת 20-1 במהלך הרבע האחרון ונצחו 103-92. במחצית של המשחק השישי בסדרה הנטס היו בפיגור 10, אך בסופו של המשחק הם נצחו ועלו לגמר ה-NBA נגד הלוס אנג'לס לייקרס. בגמר הם נוצחו בסוויפ על ידי הלייקרס של שאקיל אוניל וקובי בראיינט.

לקראת עונת 2002/2003 הנטס העבירו את ואן הורן ומק'קולוץ' לפילדלפיה 76' וקבלו בתמורה את דיקמבה מוטומבו. המהלך היה אמור לשפר את הקבוצה, אך רוב העונה מוטומבו לא שיחק בגלל פציעה. בפלייאוף הוא קיבל קצת יותר דקות. למרות היעדרותו הארוכה של מוטומבו בעקבות הפציעה הנטס סיימו את העונה במאזן 49-33 וסיימו במקום הראשון בבית האטלנטי. בסיבוב הראשון של הפלייאוף הנטס נצחו את מילווקי באקס 4-2. בחצי גמר המזרח ובגמר המזרח הם הדיחו בסוויפ את בוסטון סלטיקס ודטרויט פיסטונס בהתאמה ועלו לגמר NBA שני ברציפות, הפעם נגד סן אנטוניו ספרס. בארבעת המשחקים הראשונים הקבוצות התחלקו בניצחונות בצורה שווה, 2-2. הספרס נצחו בשני משחקים ברציפות וזכו באליפות. 

אחרי העונה הזו קיד הפך לשחקן חופשי, וסן אנטוניו ספרס רצתה להחתימו. בכל אופן, קיד האריך את חוזהו בנטס כשהוא אמר שיש לו "עניינים שהוא חייב לסיים" בניו ג'רזי. עוד סיבה לחתימתו של קיד הייתה החתמתו של אלונזו מורנינג. מורנינג פיספס את רוב עונת 2003/2004 בעקבות בעיות בכליות.

בתחילת עונת 2003/2004 הנטס היו חלשים, והמאמן סקוט פוטר. במקומו מונה לורנס פרנק ב-26 ביוני 2004, ששירת בנטס כעוזר מאמן מאז עונת 2000/2001. למרות תחילת העונה החלשה הנטס הצליחו לסיים כראשונים בבית האטלנטי, והדיחו בסוויפ את הניו יורק ניקס בסדרת הפלייאוף הראשונה. בחצי גמר המזרח הנטס הודחו על ידי דטרויט פיסטונס, שתהפוך לאלופה בעונה זו. 

2004-2008:הגעת וינס קארטר

אחרי עונה זו הנטס ערכו היבנות מחדש. הם שלחו את קרי קיטלס וקניון מרטין ללוס אנג'לס קליפרס ודנבר נאגטס, והם שחררו את לוציוס האריס ורודני רוג'רס. בתמורה הם קיבלו רק בחירות דראפט. במשך העונה ג'ייסון קיד סבל מפציעה, וריצ'רד ג'פרסון הצעיר היה צריך להנהיג את ניו ג'רזי. הקבוצה החלה במאזן 2-11, ואפילו אחרי שקיד חזר מהפציעה המצב נראה עגמומי. אחרי זה עשו הנטס טרייד גדול, כשהעבירו את אלונזו מורנינג לטורונטו ראפטורס וקבלו בתמורה את האולסטאר וינס קארטר. הנטס הציגו את אחד מהקוים האחוריים הכשרוניים בליגה, כפתחו בעמדות 1-2-3 קיד ג'פרסון וקארטר. במשך העונה ג'פרסון נפצע ונזקק לניתוח. הוא נעדר מהמגרש עד לסוף העונה.

פציעתו של ג'פרסון לא פגעה בנטס בצורה גדולה מדיי, כי עדיין היו להם את צמד הגארדים קיד וקארטר. הנטס הצליחו בסופו של דבר להגיע לפלייאוף, אך הודחו בסיבוב הראשון בסוויפ למיאמי היט ושאקיל אוניל למרות חזרתו של ג'פרסון למגרש.

בקיץ 2005 הנטס חיפשו אחר שחקן חופשי שמשחק בעמדת הפאוור פורוורד. בדראפט הם לקחו את אנטואן רייט, שעמדתו היא סמול פורוורד. כל הפאוור פורוורדים המוכשרים נבחרו לפניו. אחרי שבחרו אותו הנטס עדיין חיפשו אחר שחקן שיתפוס את מקומו של קניון מרטין שעזב.

בסופו של דבר הנטס רחשו את שריף עבדור-רחים, כשהם שילמו לו שכר מלא כשהם יכלו לתת לו הצעת שכר בינונית. רחים נפצע ולא שיחק כלל בנטס, ובמקומו הנטס רכשו את מארק ג'קסון מפילדלפיה 76'. הם האריכו את החוזה של קליפורד רובינסון ומכרו את בראין סקלבריני לבוסטון סלטיקס. אחר כך הם החתימו את ג'ף מקלינס שאמור לתת גיבוי לקיד בקו האחורי.

הנטס התחילו את עונת 2005/2006 בצורה בינונית, במאזן 9-12. למרות ההתחלה הזו קיד קארטר וג'פרסון העלו הילוך והנטס ניצחו את 10 המשחקים ההבאים שלהם. אחרי הרצף הנטס חזרו ליכולת הממוצעת שלהם כשנצחו 13 משחקים מה-29 ההבאים. למרות החזרה ליכולת הבינונית מה-12 במרץ הנטס נצחו 14 משחקים ברצף, שיא NBA בעונה זו והשוואת שיא מועדון מ-2004. הנטס ניצחו 20 פעמים מחוץ לביתם בעונה זו.

את העונה הזו הנטס סיימו במאזן 49-33. הם ניצחו בבית האטלנטי בפעם הרביעית בחמשת השנים האחרונות, וסיימו את העונה במקום ה-3 במזרח. בסיבוב הראשון של הפלייאוף הם שחקו נגד אינדיאנה פייסרס. הנטס נצחו את הפייסרס 4-2 ועלו לחצי גמר המזרח נגד מיאמי היט. הנטס הפסידו להיט 1-4, כשכוכב הקבוצה, קליף רובינסון, הושעה בתחילת הסדרה אחרי שכשל בבדיקת סמים.

בעונה זו כמה שחקני הנטס הגיעו לשיאים אישיים. וינס קארטר השתתף במשחק האולסטאר, ואף פתח בחמישייה במקומו של ג'רמיין אוניל הפצוע. ג'ייסון קיד נבחר לפרס חמישיית ההגנה של העונה.

עונת 2006/2007 נפתחה בצורה רעה בשביל הנטס, כשכמה שחקני מפתח נפצעו. כמה פרשנים ומומחים אמרו שהנטס ינצחו בבית האטלנטי, וצ'ארלס בארקלי אפילו אמר שהם יגיעו למקום הראשון באזור המזרחי. הפרשנויות היו רחוקות מהאמת, כשהנטס סיימו את העונה במאזן 41-41, ולא הצליחו לקחת את אליפות הבית האטלנטי, שבה נצחה הטורונטו ראפטורס המפתיעה. בתחילת העונה נפצע ננאד קרסטיץ' בברכו, וריצ'רד ג'פרסון נפצע גם הוא ונעדר לחודשיים. למרות פתיחה מגמגמת, עם חזרתו של ג'פרסון מהפציעה הנטס נצחו 10 משחקים מתוך 13. קיד וקארטר נבחרו לשחק במשחק האולסטאר, וקיד נבחר לחמישיית ההגנה השנייה. 

הנטס סיימו במקום ה-6 במזרח, ובסיבוב הפלייאוף הראשון הם פגשו את טורונטו ראפטורס. הנטס ניצחו את הראפטורס 4-2, בעיקר בזכות הופעה הירואית של ג'פרסון ברבע הרביעי של המשחק ה-6 בו ניצחו הנטס בנקודה. בחצי גמר המזרח הנטס הפסידו לקליבלנד קאבלירס 2-4, למרות שרוב התחזיות הצביעו לכיוון ניצחון של הנטס. 

2008-הווה: פירוק הטריו קיד-קארטר-ג'פרסון
בתחילת עונת 2007/2008 היו הרבה ציפיות מהנטס. ננאד קרסטיץ' חזר מפציעה, וביחד עם הרכישה של האולסטאר לשעבר ג'מאל מגלור ובחירת הדראפט שון ויליאמס הביאו לנטס הרבה תקוות. למרות הציפיות, עונה זו התגלתה כמאכזבת ביותר בעשור הזה. פציעות בתחילת העונה לקרסטיץ' ולקארטר הפריעו לנטס להציג יכולת טובה. הנטס לא העפילו לפלייאוף בעונה זו, לראשונה מזה 7 שנים אחרי שהשיגו מאזן 34-48. 

ב-19 בפברואר 2008 העבירו הנטס את האולסטאר ג'ייסון קיד ביחד עם מאליק אלן ואנטואן רייט לדאלאס מאבריקס, וקיבלו בתמורה את האולסטאר לעתיד דווין האריס ביחד עם קית' ואן הורן, מאוריס אגר, ד'סגנה דיופ, טרנטון האסל, 3 מיליון $ ובחירות דראפט בסיבוב הראשון מ-2008 ו-2010. למרות היכולות הטובות יחסית של שון ויליאמס, ג'וש בון ומרכוס ויליאמס הנטס לא הצליחו להתעלות על עצמם. 

בעונת 2008/2009 הנטס פירקו את הטריו קיד-קארטר-ג'פרסון לגמרי. ב-26 ביוני 2008 הנטס שלחו את ג'פרסון למילווקי באקס בתמורה לאי ג'יאנליאן ובובי סימונס. הנטס החתימו את בחירות הדראפט שלהם, ברוק לופז, ראיין אנדרסון וכריס דאגלאס-רוברטס. הנטס הוסיפו עוד שחקנים צעירים לקבוצתם כשהחתימו את אדוארדו נהרה וג'ארוויס הייס. בנוסף הם רכשו את קיון דולינג בטרייד מאורלנדו מג'יק. הנטס סיימו את העונה במאזן 34-48, מאזן זהה למאזן מהעונה שעברה וסיימו את העונה במקום ה-11 במזרח. 

דווין האריס שיחק בעונה זו במשחק האולסטאר, והיה מועמד לתואר הMVP של העונה ב-NBA. ברוק לופז סיים שלישי בהצבעה לתואר רוקי השנה ב-NBA, ונבחר לחמישיית הרוקיז של העונה ב-NBA. ב-26 ביוני 2009 הנטס העבירו את קארטר לאורלנדו מג'יק ביחד עם ראיין אנדרסון בתמורה לראפר אלסטון, קורטני לי וטוני באטי. הערתו של קארטר סימנה את סיומו של עידן הטריו.

ב-24 בספטמבר 2009 מיכאיל פרוחוב, האיש השני בעושרו ברוסיה לפי ירחון פורבס אישר את כוונותיו להפוך לבעלים היחידי של הנטס. פרוחוב אמר שאם יהפוך לבעלים הוא ישקיע בקבוצה 700 מיליון $ כדי לקנות אולם חדש בברוקלין, ניו יורק. פרוחוב אמר שעשה את המהלך כדי לקדם את הכדורסל הרוסי בעוד שלב.

אחרי שהפסידו ב-16 המשחקים הראשונים של עונת 2009/2010 פיטרו הנטס את המאמן לורנס פרנק. עוזרו, טום באריס מונה למאמן במקומו. אחרי עוד שני הפסדים רצופים ללוס אנג'לס לייקרס ולדאלאס מאבריקס הנטס קבעו שיא שלילי לפתיחת העונה ב-NBA,  0-18. השיא הקודם היה שייך למיאמי היט של עונת 1988/1989, כשהם פתחו את העונה עם 0-17. ב-4 בדצמבר הנטס מינו את קיקי וונדהף לעמדת המאמן. הנטס נצחו במשחק הראשון של המאמן החדש, 97-91 על שארלוט בובקאטס בבית. 

ב-18 בפברואר 2010 הנטס חתמו על עסקה הכוללת את אולמם הביתי הזמני, פרודנטיאל סנטר שיעמוד לרשותם עד 2012, כשהאולם בברוקלין יהיה מוכן. את העונה הזו סיימו הנטס עם מאזן 12-70, המאזן ה-5 מהסוף בהיסטוריה של ה-NBA. 

בדראפט 2010 הנטס קיוו לקבל את הבחירה הראשונה ולבחור בג'ון וול, אך הם קיבלו את הבחירה השלישית בלבד ובחרו בפאוור פורוורד דריק פייבורס. ב-10 ביוני הנטס מינו את אייברי ג'ונסון לעמדת המאמן, ומעט מאוחר יותר הם מינו את סם מיטשל לעמדת עוזר המאמן.

ב-23 בפברואר 2011 ביצעו הנטס טרייד משמעותי למועדון, כששלחו את פייבורס וכוכב הקבוצה, דווין האריס, ליוטה ג'אז בתמורה לאולסטאר דרון ויליאמס. את עונת 2010/2011 סיימו הנטס עם מאזן 24-58, במקום ה-12 במזרח ולא עלו לפלייאוף.

המעבר המתוכנן לניו יורק
אחרי שנכשלו להשיג עסקה על בניית אולם בניוארק, ניו ג'רזי ב-2004 (מאוחר יותר נבנה הפרודנטיאל סנטר נבנה בניוארק) הינקינטס (בעלי הנטס והניו יורק יאנקיז) מכרו את הקבוצה לברוס רטנר תמורת 300 מיליון $. רטנר רצה להעביר את הקבוצה לניו יורק. ב-2005 הנטס הודיעו שהם ימקמו את האולם הביתי של הקבוצה בברוקלין שבניו יורק. אחד מבעלי הקבוצה העכשווים הוא הראפר ג'יי זי, שגר בברוקלין. נודע ששם הקבוצה ישתנה בהתאם, או ל"ברוקלין נטס", או שיחזירו את השם משנות ה-70, "ניו יורק נטס". לבסוף שם הקבוצה כנראה יהיה ברוקלין ניו יורקרס

ב-23 בספטמבר מיכאיל פרוחורוב הפך לבעל הקבוצה, והוא היה אחד מהמשקיעים באולם החדש, כשהלכה למעשה הוא היה לרוסי הראשון שהוא בעלים של קבוצת כדורסל אמריקנית. באוקטובר 2009 הנטס שחקו שני משחקי טרום עונה בפרודנטיאל סנטר. המשחקים שם היו מוצלחים בעיני בעלי הקבוצה, שחתמו על הסכם בו נאמר שהנטס ישחקו בסנטר עד ל-2012. אחרי שהעסקה כמעט בוטלה בעקבות בעיות עם האולם הקודם של הנטס, האייזוד סנטר התחילו הנטס משא ומתן מחודש ולבסוף הוחלט שהנטס ישחקו בפרודנטיאל עד שהאולם בברוקלין יהיה מוכן. ב-2010 הקבוצה חתמה על הסכם בן שנתיים לשיתוף פעולה עם אארופלוט, הנחשבת לאחת מהספונסריות של הקבוצה.

יריבויות היסטוריות
היריבות עם ניו יורק ניקס
הניו יורק ניקס נחשבים ליריבה הגדולה ביותר של הנטס. הסיבות העיקריות הן בגלל קרבת המקומות, האחריות של הניקס במידה מסוימת למכירתו של ג'וליוס אירווינג-אחד השחקנים הגדולים ביותר שעברו בנטס, וקבלת ביקורות שליליות מהתקשורת יותר מהניקס, גם אם הניקס היו פחות מוצלחים. אירווינג נמכר בגלל שהנטס נחשבו ל"פולשים" כשנכנסו לאזורם של הניקס כשעברו לליגת ה-NBA. למרות שהיריבות הייתה גדולה לכל אורך ההיסטוריה של המועדונים, היא עוד התחזקה בתחילת שנות ה-2000.

אחרי הטרייד של סטפון מרבורי בתמורה למושיעה של הקבוצה, ג'ייסון קיד הנטס הפכו לקבוצה השלטת באזור המזרח. בהתאם לאי ההסכמה הארוכה באמצעים התשורתיים בין שני מועדוני הכדורסל האלו, ההחתמה של קיד היוותה את הסימן שהנטס לא יהיו כינור שני לניקס. במשך השנים ההבאות הנטס ניצחו את הניקס ברוב המשחקים והשיגו מאזן 20-4. היריבות קיבלה פנים חדשות, שמרבורי ששיחק בעבר בנטס והועבר לפיניקס סאנס בתמורה לקיד הועבר מהסאנס לניקס ב-2004. לקיד ולמרבורי הייתה יריבות משלהם. כשמרבורי החל להציג את היכולת הטובה ביותר מבין כל הרכזים בליגה הקבוצות רצו להוכיח את עצמם עוד יותר.

כמה משחקני הניקס אמרו שהם רוצים לפגוש את ניו ג'רזי בפלייאוף, אחרי שהייתה אלופת המזרח פעמיים ברצף. בפעם הראשונה שהם נפגשו, הנטס הדיחו את הניקס בסוויפ בסיבוב הראשון, 4-0. למרות שבשנים האחרונות הקבוצות נחלשו היריבות ביניהן ובין אוהדיהן עדיין קיימת. כשהנטס שיחקו בביתם נגד הניקס צעקות בוז יכלו להשמע לשני הצדדים. הסיבה היא שאוהדי הניקס יכלו להגיע לאולמם של הנטס בקלות, שכן בין המקומות מפריד רק נהר ההדסון ולאוהדי הניקס הרבה יותר זול להגיע לאולם לשעבר של הנטס אייזוד סנטר מאשר למדיסון סקוור גארדן. כרגע הנטס מחזיקים במאזן 80-79 נגד הניקס.

היריבות עם בוסטון סלטיקס
הבוסטון סלטיקס הפכו ליריבים של הניקס בתחילת שנות ה-2000, בהן נפגשו מספר פעמים בפלייאוף. ביל וולטון אמר על היריבות הזו:"ההתחלה של עוד יריבות קלאסית של ה-NBA". וולטון אמר זאת במהלך פלייאוף 2002. קניון מרטין, שחקן הנטס, אמר:"האוהדים שלנו שונאים אותם, והאוהדים שלהם שונאים אותנו". למרות שכרגע הסלטיקס הם אחת מהקבוצות המצליחות לאורך ההיסטוריה של הליגה ולנטס הייתה הצלחה קצרה והם בתהליך היבנות, העובדה ששתיהן בבית האטלנטי שומרת על היריבות בין הקבוצות.

סגל נוכחי
עודכן לאחרונה בתאריך- 14 בפברואר 2012

קישורים חיצוניים
*




יהודה טורא (Judah Touro; 16 ביוני 1775, ניופורט, רוד איילנד - 13 בינואר 1854, ניו אורלינס) היה נדבן ואיש עסקים יהודי-אמריקאי ממוצא ספרדי. 

טורא נולד בשנת 1775 בארצות הברית בעיר ניופורט שבמדינת רוד איילנד ליצחק וריינא טורא. אביו, יצחק טורא, היה חזן בבית הכנסת שלימים יקרא בית הכנסת טורו בעיר.  

בהיותו כבן שלוש עשרה נפטר אביו והוא עבר עם אמו ואחיו אברהם לבוסטון, להתגורר בבית דודו מצד אמו. הדוד מוזס מיכאל חיות (היאס) היה איש עסקים עשיר והוא צרף את יהודה לעסקיו. בגיל עשרים ואחת הפך לסוחר עצמאי והצליח מאוד מבחינה כלכלית. 

בשנת 1801 היגר לניו אורלינס ופתח חנות לממכר סבון ונרות, ומאוחר יותר הקים חברה לייצוא וייבוא סחורות. טורא נפצע במלחמה שהתחוללה בין ארצות הברית ובריטניה על ניו אורלינס בשנת 1812, וניצל על ידי ידידו הטוב רזין שפרד, סוחר מוירג'יניה. 

טורא, שהיה ידוע כאדם שקט ומופנם, נפטר ב-13 בינואר 1854 בניו אורלינס, ללא יורשים. עוד בחייו הוא נתן כספים רבים למטרות שונות. תחילה תרם דווקא למטרות לא יהודיות. כך למשל תרם כעשרת אלפים דולר להשלמת מצבת החירות בבוסטון. כמו כן תרם לכנסיות בניו אורלינס ואף תרם כספים להקמת קתדרלה קתולית. 

בשנות השבעים לחייו החל להתקרב ליהדות, בין היתר עקב השפעתו של הרב יצחק ליסר מפילדלפיה, ותרם כספים למטרות יהודיות כבית הכנסת ובית הקברות היהודי בניו אורלינס. הוא אף החל לקחת חלק פעיל בקהילה היהודית הספרדית בעירו. הוא נקבר לצד בני משפחתו בבית הקברות היהודי בעיר ניופורט וכספים שתרמו הוא ואחיו אפשרו לחדש את הפעילות בבית הכנסת בעיר בו התפלל אביו (בית הכנסת טורו). 

במותו השאיר עזבון של כחצי מיליון דולר למטרות צדקה. הכספים הוקצו למטרות שונות, יהודיות ולא יהודיות. כך למשל לבתי חולים ולבתי יתומים יהודיים ולא יהודיים. כמו כן הוקצו כספים לקהילות יהודיות בערים שונות בארצות הברית. 

הוא השאיר בעזבונו סכום כסף גדול (50,000 דולר) לטובת עניי ירושלים. בצוואתו כתב:

השר משה מונטיפיורי, חשב בתחילה להשתמש בכסף לבניית בית חולים, אולם, לאחר שהתברר לו כי אך לפני חודש ימים נפתח בית החולים רוטשילד בירושלים, ויתר על כוונתו זו. עם זאת, לא נסוג מן ההחלטה לרכוש קרקעות בירושלים, וקנה מגרש בן 66,225 אמות מרובעות תמורת כאלף לירות שטרלינג. על השטח שרכש בנה מוטיפיורי טחנת קמח ובתים. בתחילה שילם כסף לדיירים הראשונים על מנת שיגורו במקום המרוחק. שם המקום נקרא משכנות שאננים, כדי שלא להעליב את הדיירים ולקרוא לבתים בשם "בתי עניים" או בתי מחסה.

בשנת 1860 כשהוקמה שכונת משכנות שאננים נקבע על "בית הרכבת" הראשון השלט הבא:

טורו קולג' נקרא על שמו של יהודה טורא ואביו יצחק, אם כי הקולג' לא נבנה בכספם.

לקריאה נוספת
* ד"ר בן-ציון גת, היישוב היהודי בארץ ישראל בשנות הת"ר-התרמ"א (1881-1840), הוצאת אגודת שוחרי הגמנסיה העברית, ירושלים, תשכ"ג

קישורים חיצוניים
* Joseph Jacobs, L. Hühner, 
*, יהואש ביבר, סיפורי בתים: סיפורם של שבעים בתים בתולדות ההתיישבות, באתר מט"ח

הערות שוליים


 
 
הפרעת פאניקה היא הפרעה נפשית אשר מסווגת על ידי מדריך האבחנות הפסיכיאטרי DSM IV כהפרעה בקטגורית הפרעות חרדה. אדם הסובל מהתקפי חרדה שכיחים, אשר חש דאגה מהישנותם יאובחן כסובל מהפרעת פאניקה. התקף פאניקה הוא הופעה פתאומית וזמנית של תחושה עזה של חרדה או חשש, מעורבת בתחושת אימה, חשש מפני סכנה מאיימת, עליה בקצב פעימות הלב הזעה,קוצר נשימה,צמרמורות ותופעות נוספות.

רבים הסובלים מהפרעת פאניקה עלולים שלא לחוש נוח במצבים חברתיים. אחת מדרכי ההתמודדות שאנשים כאלו יאמצו תהיה הימנעות ממצבים ומקומות כאלו. כתוצאה מכך, רבים מהם יפתחו אגורפוביה. 

מקור המילה "פאניקה" הוא באל פאן מהמיתולוגיה היוונית. יש הסוברים שמקורה בפחד הפתאומי שחש מי שנתקל באל פאן באזור שומם, או הפחד שעלה משמיעת קולות מוזרים ומעוררי אימה שהיו בני האדם שומעים בלילות, אשר יוחסו לאל פאן.

הסיבות להפרעת פאניקה
המחקר המדעי מציע כיום מספר הסברים לסיבה שאנשים מסוימים יפתחו הפרעת פאניקה (בעוד אחרים לא) ביניהם מחסור במוליך העצבי סרוטונין, תגובה פיזיולוגית בלתי רצונית ובלתי מוסברת לפחד ונטייה תורשתית. 

קישורים חיצוניים
* בר-יוסף-דדון, רחל (2007)., אתר פסיכולוגיה עברית
* פרופ’ יואל גולדברג (2005)., פרק מתוך הספר "חרדה ופאניקה –דרכי התמודדות", הוצאת אח
*



טראנסאוקסאניה  או "טראנסאוקסיאנה" (פירוש מילולי בלטינית: "מעבר לנהר האוקסוס") הוא שטח נרחב במרכז אסיה הנפרש בין נהרות האמו דריה לסיר דריה, כיום בין אוזבקיסטן, טאג'יקיסטן  ודרום קזחסטן.


 

לוך נס (אנגלית: Loch Ness, גאלית סקוטית: Loch Nis) הוא לוך, אגם עמוק של מים מתוקים, הנמצא בהיילנדס הסקוטיים בסקוטלנד. האגם הוא גוף המים הגדול ביותר לאורכו של השבר הגאולוגי הידוע בשם גלן אלבין או "הגלן הגדול" (גלן בגאלית סקוטית - עמק) אשר מתחיל באינורנס בצפון ונגמר בפורט ויליאם בדרום. חלק מהתוואי של התעלה הקלדונית אשר מחברת בין הימים בשתי קצותיו של גלן אלבין עובר בלוך נס. 

לוך נס מורכב מסדרת אגמים אשר נוצרו כתוצאה מהפשרת קרחוני ענק בתקופת הקרח האחרונה. לוך נס הוא האגם השני בגודלו בסקוטלנד ושטחו הוא כ-56 קמ"ר. האגם נודע בגלל המפלצת המיתולוגית שנצפתה, כביכול בו, וקרויה לכן "המפלצת מלוך נס". 

קישורים חיצוניים

* 


 
טיפול בחריגות הוא מנגנון המשלב בתוכנית מחשב קוד שייעודו להתריע על שגיאות המתרחשות בזמן ריצת התוכנית ולטפל בהן. מנגנון זה מתריע ומטפל בחריגה מפעולתה התקינה של התוכנית שהתרחשה בזמן ריצה.

מנגנון זה מהווה חלופה להחזרת ערכי שגיאה מפונקציה או לסימון דגל במשתנה גלובלי שזהו תפקידו. בעזרת מנגנון זה מאפשר הפרדה בין קוד העוסק בביצוע האלגוריתם לשמו נכתבה התוכנית, לבין קוד שתפקידו לטפל במקרים חריגים ושגיאות מערכת.

שגיאות תכנות
בעת כתיבת תוכנה ייתכנו סוגי שגיאות שונים. שגיאות עלולות לגרום בעיה בזמן ההידור (כגון שימוש לא תקני בתחביר השפה) או בזמן הריצה. מנגנון הטיפול בחריגות לא נועד לטפל בשגיאות הידור אלא בשגיאות ריצה בלבד.
* שגיאות לוגיות – אלגוריתמים שגויים לוגית, הגורמים לקבלת תוצאות לא רצויות בזמן ריצת התוכנית. מקורן של שגיאות אלו בטעות לוגית של המתכנת. 
* שגיאות שמקורן בקלט שגוי – לדוגמה, כאשר הקלט עבור המחלק (בפעולת חילוק בין שלמים) הוא אפס, תיגרם שגיאה כיוון שחלוקה באפס אינה חוקית. 
* שגיאות מערכת – מתרחשות כאשר מערכת ההפעלה אינה יכולה למלא אחר בקשת התוכנית והיא מכשילה את ביצועה של פקודה. לדוגמה, ניסיון להקצות זיכרון כאשר לא נותר מקום פנוי בזיכרון המחשב יגרום לשגיאה. כאשר מתרחשות שגיאות שמקורן במערכת ההפעלה, מערכת ההפעלה שולחת התראות באמצעות הספריות הסטנדרטיות של המהדר.
* שגיאות חומרה – נגרמות בחומרת המחשב, למשל שינוי סיבית בעקבות קפיצה במתח החשמל.

רבות משגיאות זמן הריצה ניתן למנוע בשלב ניפוי השגיאות (Debugging). במקרה כזה ניתן לתקן את הקוד הפגום ולהדרו מחדש. סוג נוסף של שגיאות הוא כזה שניתן לצפותו מראש אך לא ניתן למנוע אותו, והטיפול בו ייעשה בזמן ריצה של התוכנית. טיפול בחריגות מאפשר לטפל בשגיאות הנוצרות בזמן ריצה.

מנגנון הטיפול בחריגות
שלושה אזורים בקוד מעורבים בטיפול בחריגות:
* הקטע בו עלולה להתרחש התקלה – תפקידו לזרוק (Throw) הודעת חריגה המתריעה ומדווחת לתוכנית שהפעילה אותו, על התרחשות תקלה ועל מהותה של התקלה.
* הקטע הקורא – זהו קטע מוגן, המנסה (Try) להפעיל את הקוד, שבו ישנו חשש שיזרקו חריגות, והיודע כיצד לטפל בהן (או בחלקן). במקרה שמתקבלת הודעת חריגה שנזרקה, ביצוע הקוד שבקטע המוגן מופסק מיידית והטיפול בחריגה מופנה לקטע הקוד המטפל בחריגה.
* הקטע המטפל בחריגה – בו נלכדת (Catch) הודעת החריגה שנזרקה ומופעל קטע הקוד לטיפול בחריגה.

בשפות מסוימות, ניתן ליצור קטע מסיים לטיפול בחריגות. קטע זה ממוקם לאחר קטעי ה-Try וה-Catch והוא יבוצע תמיד, בלא תלות בתהליך שקדם לו. קטע זה יטפל לדוגמה בשחרור זיכרון ובסגירת התחברויות.

בחלק משפות התכנות ניתן לקנן בלוקי try ו־catch, ניתן גם להגדיר משפטי catch מרובים עבור משפט try אחד כדי שייטפלו בסוגי חריגות שונים. בשפות מסוימות ניתן לבצע טיפול חלקי בשגיאה, ולאחר מכן לזרוק אותה שוב, להמשך טיפול.

כאשר מתעוררת חריגה מתבצע חיפוש במחסנית הקריאות אחר פונקציה שבה קטע Catch שילכוד את החריגה שהתעוררה ויטפל בה. החיפוש אחר קטע ה־Catch מתחיל בפונקציה שבראש המחסנית ומחפש כלפי מטה. אם נמצא קטע Catch שילכוד את החריגה, התוכנית עוברת לביצוע הקוד שבו. במידה ולא נמצאה פונקציה שתטפל בחריגה, התוכנית מסתיימת.

חסרונו של מנגנון ניהול הטיפול בחריגות הוא בפגיעה בביצועי התוכנית, לפיכך נהוג להשתמש בו רק במקרים שבהם יעילות התוכנית לא תיפגע באופן משמעותי כתוצאה מכך. אף על פי שמנגנון זה מהווה בעצם שיטת בקרת זרימה אלטרנטיבית, וניתן להשתמש בו למטרות אחרות (כגון יציאה מלולאה אינסופית) לא מומלץ להשתמש בו שלא לצורך טיפול בשגיאות למעט במקרים חריגים.

התפתחות הטיפול בחריגות
מנגנון הטיפול בחריגות פותח לאחר הצגת שפת C++‎ והתקבל מאוחר יותר על ידי הANSI. המהדר של בורלנד תומך בטיפול בחריגות, החל מגרסה 4.0 המשתמשת בספריית המחלקות 2OWL.3. גרסאות מוקדמות של סביבת הפיתוח Visual C++‎ אפשרו טיפול חלקי בחריגות באמצעות פקודות מאקרו. כיום מאפשרת סביבת הפיתוח Visual Studio .NET טיפול מלא בחריגות.

טיפול בחריגות בשפות תכנות שונות
הטיפול בחריגות נתמך בשפות תכנות שונות.

שפות מונחות עצמים
מנגנון הטיפול בחריגות מאפשר לזרוק חריגה אף מפונקציה בונה שאין לה ערך מוחזר. יש הממליצים להימנע מזריקת חריגה מהפונקציה הבונה, או משימוש בתוך הפונקציה הבונה בפונקציות שעשויות לזרוק חריגה, כיוון שמתכנתים אינם מצפים לקבל חריגה מפונקציה זו ועלולים לא לטפל בה.

במקרה של יציאה מבלוק Try עקב התרחשות חריגה, הפונקציות המפרקות של האובייקטים נקראות וזיכרון האובייקטים משתחרר. באופן זה נוצר קוד בטוח יותר.

בשפות אלו, תכונת הפולימורפיזם מאפשרת ללכוד בבלוק ה־Catch אובייקט מכל מחלקת שגיאה שנזרק, באמצעות התייחסות/מצביע למחלקת השגיאות הראשית ולהפעיל באמצעות התייחסות זו את הפונקציה הווירטואלית של המחלקה המוצבעת בפועל.

אם בשפה קיימת ספריית מחלקות לטיפול בחריגות, ניתן להגדיר מחלקה יורשת מהן, המותאמת לצורכי תוכנית כלשהי.

C++‎
ב++C ניתן לזרוק כל אובייקט שהוא, כולל מספרים, מצביעים או טיפוסים שהוגדרו על ידי המשתמש. השפה מאפשרת - אך לא מחייבת - הגדרה בחתימת הפונקציה של רשימת האובייקטים אותם הפונקציה עשויה לזרוק. פונקציה המשתמשת באפשרות הזאת איננה יכולה לזרוק חריגות אחרות.

בעבר נהגו מתכנתי C++‎ לכתוב בעצמם את המחלקות המטפלות בחריגות, אך עם השנים פותחו עבור השפה מחלקות המטפלות בחריגות. בתקן ה-ANSI ל++C צורפו אליו פקודות סטנדרטיות לטיפול בחריגות.

כאשר נזרקת חריגה ב++C, הבקרה לא מופנית ישירות אל הנקודה שבה יתבצע הטיפול בחריגה, אלא עולה בהיררכיית הקריאות תוך קריאה לdestructor של כל אובייקט שהוקצה על המחסנית ויצא מטווח הקריאה (scope). כך נמנעת אפשרות שלא יתבצע destructor עבור משתנים מקומיים לפונקציה בזמן יציאה ממנה, דבר שעלול לגרום דליפות זיכרון ובמקרים מסוימים להתנהגות לא מוגדרת של התוכנית. טכניקת תכנות נפוצה מנצלת תכונה זו על מנת לדאוג לכך שכל משאב מוגבל שנתפס - זיכרון שהוקצה דינמית, קובץ שנפתח, מנעול וכדומה - ישוחרר בכל מקרה, על ידי יצירת אובייקט שכל תפקידו הוא לבצע את השחרור של המשאב בזמן ההריסה (לדוגמה, מצביעים חכמים לטיפול בהקצאות זיכרון דינמיות).

אם נזרקת חריגה בהקשר האסור על ידי השפה, למשל זריקת חריגה נוספת תוך כדי טיפול בחריגה נוכחית (ע"פ רוב באמצעות destructor), או זריקת חריגה שלא נכללת ברשימה שהוגדרה בחתימת הפונקציה, מתבצעת קריאה מיידית לפונקציה terminate שמטרתה להביא לסיום התוכנית.

Java
בשפת Java קיימות מספר מחלקות היררכיות לטיפול בחריגות. ניתן לזרוק אך ורק מחלקות היורשות מהמחלקה האבסטרקטית Throwable בה קיימות פונקציות המחזירות מידע על החריגה. מ־Throwable יורשות Error ובנותיה המיועדות לשגיאות חמורות, וכן Exception ובנותיה המיועדות לחריגות הניתנות לטיפול ללא צורך בסיום התוכנית.

ב- Java יש הפרדה בין שני סוגים של חריגות.  חריגת זמן ריצה (Runtime Exception) וחריגה רגילה.  חריגת זמן ריצה היא חריגה היורשת מהמחלקה RuntimeException, והיא יכולה להיזרק גם במהלך פעולה תקינה של המערכת. (לדוגמה, NullPointerException, הנזרקת במקרה של ניסיון קריאה לפונקציה באובייקט לא מאותחל). פונקציה המאפשרת זריקת חריגה שאינה חריגת זמן ריצה, מחויבת להצהיר על כך בכותרת הפונקציה‏‏.  אין צורך להצהיר על קוד העלול לזרוק חריגות זמן ריצה.

ב־Java לא ניתן להתעלם מקוד הזורק חריגה שאינה חריגת זמן ריצה, ופונקציה שבה קוד כזה, חייבת לטפל בחריגה או לזרוק אותה הלאה על ידי הצהרה על כך בכותרת הפונקציה.

ב-Java ניתן להשתמש במילה השמורה finally לאחר בלוק try על מנת לוודא ביצוע פעולות הכרחיות בכל מקרה, כגון שחרור משאבים חיוניים (כיוון שאין בשפה destructor-ים, לא ניתן להשתמש באובייקטים לצורך כך, כמו שתואר לגבי ++C לעיל).

שפות NET.
שפות כדוגמת C#‎, שנכתב עבורן מהדר העומד בתקן CLS יכולות לנצל את יתרונות סביבת הריצה CLR של NET Framework. ובהן מחלקות מוכנות רבות לטיפול בחריגות – כגון: Exception, או ArithmeticException – הקיימות במרחב השמות הראשי System ובמרחבי השמות שתחתיו.

ניתן לזרוק חריגה תקנית של ‎.Net Framework, בתוכנית הכתובה בשפת ‏‎.Net אחת ולקלוט את החריגה בתוכנית הכתובה בשפת ‎.Net אחרת.

Visual Basic
עד גרסה 6.0 (כולל) – הטיפול בחריגות נעשה באמצעות פקודות השייכות לשפה אשר מפעילות שגרת טיפול. העברת נתונים לגבי החריגה התבצעה באמצעות האובייקט Err אשר נוצר בעת התרחשות שגיאה.
החל מגרסה 7.0 הנקראת Visual Basic .NET – ניתן להשתמש במחלקות החריגות של ‎.NET Framework

Perl
שפת Perl החלה לתמוך בטיפול בחריגות החל מגרסה 5. עד גרסה 5.6 ניתן היה לזרוק רק מחרוזות, אולם החל מגרסה זו קיימת גם האפשרות לזרוק אובייקטים.

PHP
החל מגרסה 5 שפת התכנות PHP תומכת בחריגות. ניתן לזרוק מופעים של המחלקה Exception או מחלקות היורשות ממנה (קיימת מחלקה מובנית אחת שכזו - ErrorException).
בPHP ניתן לתפוס חריגות הן בעזרת מבנה try catch, והן על ידי קביעת פונקציה לטיפול בחריגות בעזרת הפונקציה set_exception_handler.

לקריאה נוספת
* מאיר סלע, JAVA על כוס קפה – מרכז ההדרכה 2000.
* ‏Bradley L. Jones‎‏, C#‎ סדנת לימוד‎ – ‏SAMS והוד־עמי‎.
* Stroustrup, Bjarne (2000). The C++ Programming Language, Special Edition, Addison-Wesley. ISBN 0-201-70073-5.

קישורים חיצוניים
* - In MSDN Library
 - Jakob Jenkov
*Article " by Christophe de Dinechin
 - php.net



פורטלנד טרייל בלייזרס (אנגלית: Portland Trail Blazers) היא קבוצת כדורסל אמריקאית המשחקת בליגת ה-NBA. לאחר תחרות בה נרשמו יותר מ-10,000 הצעות שונות לשם, נבחר השם טרייל בלייזרס (פורצי הדרכים) כמחווה למתיישבים באזור אורגון במאה ה-19 שהתיישבו להפריח את השממה.

הקבוצה הוקמה בשנת 1970 וזכתה באליפות אחת בתולדותיה בשנת 1977 כשניצחה בגמר הפלייאוף את פילדלפיה 76' בתוצאה 4:2 בכיכובם של ביל וולטון ומוריס לוקס.

בשנות ה-80 ותחילת שנות ה-90 כיכב בקבוצה קלייד דרקסלר, שנבחר להיכל התהילה והגיע עם פורטלנד לשני משחקי גמר נוספים אך הפסיד בשנת 1990 לדטרויט פיסטונס ובשנת 1992 לשיקגו בולס. בסוף הקריירה, עבר דרקסלר ליוסטון רוקטס, וזכה עמם באליפות היחידה שלו בשנת 1995.

בתקופה שלאחריו, השתלט המיליארדר פול אלן על הקבוצה, והקבוצה רכשה שחקנים רבים, ביניהם ראשיד וולאס סקוטי פיפן סטיב סמית' וארבידאס סאבוניס ובעזרתם הגיעה פעמיים לסדרת גמר המערב והפסידה לסן אנטוניו ספרס ולוס אנג'לס לייקרס. באותה תקופה, יחד עם ההצלחות המקצועיות, שחקני פורטלנד היו מעורבים בבעיות רבות כמו סמים, אלימות ואפילו אונס. בשנתיים האחרונות הקבוצה המוכשרת פורקה והכוכבים נשלחו למקומות אחרים כמו ראשיד וולאס שעבר לדטרויט פיסטונס, ודיימון סטודמאייר שעבר לממפיס גריזליס. המאמנים הוחלפו וכרגע הביאו את נייט מקמילן שהצליח רבות בסיאטל סופרסוניקס.

בימים של הצלחות, העיר פורטלנד הייתה ידועה בבלייזר-מאניה שלה, מכיוון שזוהי הקבוצה המקצוענית היחידה שיש לעיר.

שחקנים בולטים בעבר
* ביל וולטון
* קלייד דרקסלר
* מוריס לוקס
* טרי פורטר
* סקוטי פיפן
* זאק רנדולף
* דיימון סטודמאייר
* ראשיד וואלאס
* דראז'ן פטרוביץ'
* ארבידאס סאבוניס
* בונזי ולס
* ברנדון רוי

סגל נוכחי
עודכן לאחרונה בתאריך- 24 בדצמבר 2011

קישורים חיצוניים
* 





אוקלהומה סיטי ת'אנדר (אנגלית: Oklahoma City Thunder) היא קבוצת כדורסל אמריקאית המשחקת בליגת ה-NBA. בתחילת דרכה נקראה הקבוצה "סיאטל סופרסוניקס", אך ביולי 2008 העביר בעלי הקבוצה את המיקום לאוקלהומה סיטי שבמדינת אוקלהומה לאחר פשרה שהושגה בינו לבין עיריית סיאטל.

הקבוצה הוקמה ב-1967 וזכתה באליפות אחת בתולדותיה בשנת 1979 כשניצחה בגמר הפלייאוף את וושינגטון בולטס 4:1 ודניס ג'ונסון נבחר ל-MVP של סדרת הגמר, בנוסף, הקבוצה העפילה לגמר שנה לפני כן והפסידה לאותה וושינגטון.

בשנות ה-90 חזרה הקבוצה למאבקי האליפות יחד עם הכוכבים גארי פייטון ושון קמפ, אך לא זכתה באליפות נוספת לאחר שהפסידה לפיניקס סאנס בגמר המערב ב-1993 ולשיקגו בולס בסדרת הגמר ב-1996. הקבוצה ניסתה להתחדש ולבנות את עצמה מחדש, כאשר העבירה בטרייד את גארי פייטון למילווקי באקס בתמורה לריי אלן. בעונת 2004/05 סיימה במאזן 52-30 ובמקום השלישי במערב בראשותם של ריי אלן, ראשרד לואיס ולוק רינהאור אך נוצחה על ידי סן אנטוניו ספרס בחצי גמר המערב. מאז לא הצליחה הקבוצה להעפיל פעם נוספת לפלייאוף, כוכבי הקבוצה אלן ולואיס עזבו אותה, ובדראפט 2007 נבחר במקום השני שחקן השנה של ליגת המכללות, קווין דוראנט  שבעונתו הראשונה בסיאטל זכה בתואר רוקי השנה של ה-NBA.

שחקנים בולטים בעבר
* דניס ג'ונסון
* ג'ק סיקמה
* גאס וויליאמס
* פרד בראון
* גארי פייטון
* דטלף שרמפף
* שון קמפ
* ריי אלן
* ראשארד לואיס
* אקסבייר מקדניאל
* לני וילקינס
* הוראס גרנט
* ברנט בארי

סגל נוכחי
עודכן לאחרונה בתאריך- 25 בדצמבר 2011

קישורים חיצוניים
* 



יוטה ג'אז (אנגלית: Utah Jazz) היא קבוצת כדורסל אמריקאית שמשחקת בליגת ה-NBA. הקבוצה הוקמה בשנת 1974 בתור ניו אורלינס ג'אז ועברו כעבור חמש שנים לעיר סולט לייק סיטי, שבמדינת יוטה. בגלל היותה של ניו אורלינס בירת הג'אז העולמית כונתה הקבוצה "ניו אורלינס ג'אז", ושמרה על הכינוי גם לאחר המעבר.

הקבוצה לא הצליחה במיוחד בתחילת דרכה, כמו קבוצות חדשות רבות, עם זאת שיחק בה אחד הקלעים הטובים בליגה פיט מארביץ' המכונה "פיסטול פיט". שנותיה הגדולות של הקבוצה הגיעו יחד עם הצמד ג'ון סטוקטון וקארל מלון בסוף שנות ה-80 ושנות ה-90 בהדרכת המאמן הנוכחי של הקבוצה ג'רי סלואן. הם הגיעו כל שנה לפלייאוף ופעמיים לגמר הפלייאוף מול שיקגו בולס של מייקל ג'ורדן בשנים 1997 ו1998. בעונת 06-07 הצליחה הקבוצה לייצר מאזן חיובי של 51-31 ניצחונות ולהגיע לגמר המערב בפלייאוף, בו הובסה על ידי האלופה סן אנטוניו ספרס.

שחקנים בולטים בעבר
* פיט מארביץ'
* דארל גריפית'
* מארק איטון
* ג'ף הורנאסק
* ג'ון סטוקטון
* קארל מלון
* דרון ויליאמס

סגל נוכחי
עודכן לאחרונה בתאריך- 9 בפברואר 2012

קישורים חיצוניים
* 




גולדן סטייט ווריורס (באנגלית: Golden State Warriors) היא קבוצת כדורסל בליגת ה-NBA אשר מושבה באוקלנד, קליפורניה. הווריורס, אשר הוקמו בשנת 1946, החלו דרכם בפילדלפיה משם עברו לסן פרנסיסקו ב-1962 ובסוף לאוקלנד ב-1971, שם הם משחקים נכון לדצמבר 2007. השם "גולדן סטייט"  (בתרגום לעברית: המדינה המוזהבת) הוא כינויה של מדינת קליפורניה אשר ניתן לה עקב הבהלה לזהב בשנת 1849.

קבוצת הפילדלפיה ווריורס הוקמה בשנת 1946 על ידי אדי גוטליב והייתה לאחת מן הראשונות בליגת ה-NBA (שנקראה בתחילת דרכה BAA). הווריורס הינה אחת מבין שלוש קבוצות ה-NBA המקוריות אשר עדיין פעילות. השתיים האחרות הינן הבוסטון סלטיקס והניו יורק ניקס.

כבר בעונתה הראשונה, זכתה הקבוצה באליפות הליגה עת ניצחה בגמר את השיקגו סטאגס. הווריורס דישדשו לאחר שתי עונות ראשונות מוצלחות עד אמצע שנות ה-50 אז זכו באליפות נוספת (1957) כאשר ניצחו בסדרת הגמר את הפורט ווין פיסטונס. בשנת 1959 החתימה הקבוצה את הסנטר הצעיר ווילט צ'מברליין, לימים אחד משחקני ה-NBA הגדולים בכל הזמנים. צ'מברליין השיג מספר שיאים אישיים משמעותיים כשהבולט ביניהם הושג ב-2 במרץ 1962 כאשר הוא הצליח לקלוע מאה נקודות במהלך משחק אחד נגד הניו יורק ניקס. שיא זה לא נשבר עד עצם היום הזה.

בשנת 1962 הווריורס עזבו את פילדלפיה ועברו לאזור סן פרנסיסקו לאחר מכירת הקבוצה לתאגיד בנקאי. הווריורס סיימו עם מאזנים לא רעים במרבית עונותיהם בסן פרנסיסקו אך סבלו מתפוסה נמוכה של צופים ולכן עברו לצד השני של המפרץ, לעיר אוקלנד ושינו שמם לשמם הנוכחי. בביתה החדש זכתה הקבוצה באליפות השלישית של המועדון ב-1975, כאשר בהנהגתו של השחקן ריק בארי היא ניצחה את הוושינגטון בולטס הפייבוריטית.

היה זה הישגו האחרון של המועדון אשר נקלע לשנות שפל והופיע במשחקי הפלייאוף לעתים נדירות. לקראת סוף שנות ה-80 התחזקה שוב הקבוצה, ובהמשך לתקופה זו, משמע תחילת שנות ה-90, השתפר משחקה של הקבוצה הרבה בזכות השחקנים כריס מאלין, מיץ' ריצ'מונד, טים הרדאווי והמאמן דון נלסון. בשנים הללו הם היו אחת מקבוצות ההתקפה הבולטות בליגה. מכת פציעות והחלטות מקצועיות שגויות דירדרו שוב את הקבוצה, ושערוריה מפורסמת פגעה בתמידתה. שחקן הקבוצה, לטרל ספריוול, חנק את המאמן פי ג'יי קרליסימו באחד מן האימונים. תקרית זו הביאה עימה השעייה לשנה שלמה לשחקן ופגיעה מקצועית קשה מאחר שספריוול היה אחד משחקניה המובילים.
בעונת 2006/7 הגיעו לראשונה לאחר שלוש-עשרה שנים הווריורס לפלייאוף, בו הדיחו באופן מפתיע את המדורגת ראשונה במערב ובליגה כולה, דאלאס מאבריקס. בחצי הגמר האזורי הודחו הווריורס על ידי יוטה ג'אז.

שחקנים בולטים בעבר
* וילט צ'מברליין
* ריק בארי
* נייט ת'ורמונד
* מנוט בול
* טים הרדאווי
* מיץ' ריצ'מונד
* כריס מאלין
* כריס וובר
* ג'ייסון ריצ'רדסון
* סטיבן ג'קסון
* שרונאס מרצ'ולוניס

סגל נוכחי
עודכן לאחרונה בתאריך- 6 בפברואר 2012

קישורים חיצוניים
* 



לוס אנג'לס קליפרס (אנגלית: Los Angeles Clippers) היא קבוצת כדורסל המשחקת בליגת ה-NBA. הקליפרס החלו דרכם בתור באפלו ברייבס בשנת 1970, שם שיחקה הקבוצה במשך שמונה שנים עד למעבר לסן דייגו ב-1978 בעקבות חילופי בעלות בין בוסטון סלטיקס והברייבס. בעלי הסלטיקס רצו להעביר את הקבוצה לקליפורניה אך הנהלת הליגה סירבה בגלל חשיבות המועדון, ולכן בעלי הברייבס החליפו את הבעלות על הקבוצה עם בעלי הסלטיקס.

בסן דייגו החליפה הקבוצה את שמה לקליפרס, לציון החשיבות ההיסטורית של העיר ונמלה בה עגנו ספינות קליפר (ספינות מפרש מהירות). היא סבלה מיכולת ירודה ובמשך שהותה בסן דייגו לא העפילה הקבוצה לפלייאוף. בתחילת עונת 1983-84 עברה הקבוצה ללוס אנג'לס, מיקומה הנוכחי, וגם שם נחלה הקבוצה בעיקר כשלונות.

עד לעונת 2005-6 נחשבה הקליפרס לאחת מהקבוצות הגרועות ביותר בתולדות הליגה כשלזכותה עומדות רק שש הופעות פלייאוף בכל 35 שנות קיום המועדון.

בעונת 2005-6 עלתה הקליפרס לפלייאוף לראשונה מאז 1997 וניצחה שם, לראשונה אחרי 30 שנים, סדרת פלייאוף. אלג'ין ביילור, הג'נרל מנג'ר של הלוס אנג'לס קליפרס, זכה בתואר הג'נרל מנג'ר של העונה והיה אחראי להצלחה עם הבאתם של סם קאסל וקוטינו מובלי.

לפני פתיחת עונת ה-NBA בשנת 2012 ביצעו הקליפרס טרייד עם הניו אורלינס הורנטס במסגרתו הועבר רכז ההורטנס, כריס פול, לשורות הקבוצה, בתמורה לגארד אריק גורדון ביחד עם הפורוורד אל-פארוק אמינו והסנטר כריס קיימן, בנוסף לבחירת דראפט ראשונה.

שחקנים בולטים בעבר
* בוב מקאדו
* ביל וולטון
* דני מאנינג
* רון הרפר
* אלטון ברנד

סגל נוכחי
עודכן לאחרונה בתאריך- 8 בפברואר 2012

קישורים חיצוניים
* 


 
בעיית המדידה היא אחד הקשיים המושגיים המורכבים ביותר בתורת הקוונטים. בעיית המדידה מתארת את הכשל המתקיים בתיאור המתמטי הרציף של מערכת קוונטית כאשר מתבצעים מדידה וכימות של אחד או יותר  ממאפייני המערכת. 
  טרם ביצוע מדידה אפשר לחשב את התנהגות המערכת -למשל, גל אור - על ידי פונקציית הגל שהיא פתרון למשוואת שרדינגר. אולם מרגע ביצוע מדידה תוצאה זו כבר לא מתאימה למציאות הנצפית. אין זה משנה (הדבר הוכח בניסויים רבים) כיצד מבוצעת המדידה. גם במדידה עקיפה, שכביכול לא אמורה להשפיע על התנהגות גל האור, קיימת תופעה זו.
  בעיית המדידה אינה נובעת מתמטית ממכניקת הקוואנטים. היא תוצאה של ניסויים, שמדגימים שוב ושוב שהתנהגות כל מערכת משתנה באופן חד ברגע שמתבצעת מדידה.

תיאור של מערכת קוונטית

מערכת פיזיקלית קוונטית מתוארת על ידי פונקציית הגל (או "פונקציית מצב") שלה <Math Formula> פונקציה זו מגדירה על-פי-רוב את ההסתברות של המערכת להמצא במצב נתון, מבחינה פורמלית על פונקציית הגל לפתור את משוואת שרדינגר.  <Math Formula>

התפתחות המערכת בזמן

ניתן כאמור לאפיין מערכת קוונטית בעזרת פונקציית הגל שלה, התפתחות המערכת בזמן, פירושה - תיאור מצבי המערכת המשתנים על פני הזמן: נתאר מערכת הנמצאת בזמן <Math Formula> על ידי המצב  <Math Formula> ובזמן <Math Formula>
על ידי המצב  <Math Formula> כאשר  <Math Formula> מעבר המערכת בין מצביה השונים בזמן משמעותו  שקיים אופרטור U כך שמתקיים<Math Formula> 
מבחינה מתמטית האופרטור היוניטרי U מעביר את המערכת בין מצביה המשתנים על פני  הזמן.

קריסת פונקציית הגל

האופרטור U המאפשר הצגת מעברי המערכת המתפתחים עושה מלאכתו נאמנה כל עוד לא ערכנו מדידה על מאפייני המערכת. 

הקושי התעורר בעקבות תוצאותיהם של ניסויים פיזיקליים שונים (כמו ניסוי שני הסדקים) שהדגימו  מצב מוזר, לפיו עריכת המדידה גורמת לקריסת פונקציית הגל כלומר: בתיאור המערכת על ידי המצבים  <Math Formula>   כאשר בין הזמנים  <Math Formula> בוצעה מדידה לא קיים אופרטור U יוניטרי כך ש <Math Formula> בשונה מהמקרה שלא בוצעה מדידה בין שני הזמנים.

פונקציית הגל מתארת את ההסתברות להימצאות המערכת במצב מוגדר בתוך מרחב המצבים האפשריים מבחינה פיזיקלית, ביצוע המדידה גורם "להכרעה" בין מצבי הסופרפוזיציה של המערכת שמשמעו קריסת פונציית הגל והיעדר יכולת לבטא מתמטית מעברי המערכת ממצב שלפני מדידה למצב שאחרי ממדידה.

השלכות בעיית המדידה

מדידת גודל פיזיקלי היא תהליך פיזיקלי כמו כל תהליך פיזיקלי אחר - משמע, בעיית המדידה היא בעיה חריפה אשר פוגמת בעקביות הפיזיקה כולה ומעוררת שאלות מדעיות ופילוסופיות כאחד. ליישוב בעיית המדידה, הוצעו הסברים שונים ופרשנויות שונות. 
בין הפרשנויות והנסיונות היותר מעניינים לפתרון בעיה זו נמנה פירוש העולמות המרובים של הפיזיקאי יו אברט, על פי פירוש זה פונקציית הגל היא פונקציה "עולמית", הכוללת את המערכת הפיזיקלית, הצופה, התקני המדידה וכך הלאה. עם ביצוע המדידה עוברת פונקציית הגל המוכללת טרנספורמציה רציפה ואינה קורסת, ומשמעות הדבר שמרחב המצבים מכיל כעת כמה עולמות אשר בכל אחד מהם יש מידע שונה על אותה מדידה עצמה. למרות היותו של פתרון זה עקבי מבחינה מתמטית הוא נדחה על ידי מרבית הפיזיקאים.

נס המערכת

בעיית המדידה מופיעה רק בעצמים קוונטים כגון חלקיקים קטנים ואינה נראית בעצמים "גדולים מספיק" כגון אבן או כיסא, שמתנהגים בהתאם לחוקי הפיזיקה הקלאסית. השאלה באיזה גודל המערכת יוצאת מהתחום הקוונטי לתחום הקלאסי היא מקרה של פרדוקס הערימה שעדיין לא נמצא לו פתרון משביע רצון. הפיזיקאי נילס בוהר הציע את המושג "נס המערכת" בשביל להסביר שעבור מערכת גדולה מספיק האפקטים הקוונטים מבטלים אחד את השני ונשארים עם פיזיקה קלאסית, תשובתו הייתה עמומה ולא סיפקה קריטריון לקביעה מתי מערכת גדולה מספיק ומתי מתרחש המעבר.

בשנים האחרונות מתנהל מחקר בתחום שבין פיזיקה מאקרוסקופית (עצמים קלאסיים) לפיזיקה מיקרוסקופית (עצמים קוונטים). פיזיקה זו - הנקראת פיזיקה מזוסקופית - אמורה לחקור שאלה זו ובאמצעות ניסויים  בננוטכנולוגיה לבדוק אפקטים קוונטים במערכות שגודלן ככמה עשרות מולקולות.

ראו גם

* מכניקת הקוונטים
* משוואת שרדינגר
* פרשנות קופנהגן
* החתול של שרדינגר
* פירוש העולמות המרובים
* פיזיקה קוונטית




פיליפ אוגוסט (בצרפתית: Philippe II, Philippe Auguste) (21 באוגוסט 1165 – 14 ביולי 1223) נולד כבנו של המלך לואי השביעי (1137 - 1180) לאחר שנים רבות של המתנה, ובמסגרת נישואיו השלישיים. הולדתו של פיליפ הצילה את עתיד השושלת הקפיטינגית. אביו החליט לקרוא לו פיליפ על שם אחיו הבכור והנערץ, שאמור היה לרשת את הממלכה אך נהרג בתאונת רכיבה. השם פיליפ השתרש בתוך השושלת הקפיטינגית בהשפעת אן מקייב, אשתו של אנרי הראשון ואמו של פיליפ הראשון. 

סקירה כללית
פיליפ אוגוסט הצליח במהלך 43 שנות כהונתו להטביע את חותמו מבחינות רבות בתקופתו. הוא הגיע להישגים  בתחומים רבים: הוא חיזק את מעמד הכתר הצרפתי במערכת הפאודלית הצרפתית. הוא שמר בקנאות על הריבונות הטמפוראלית שלו אל מול ניסיונות ההתערבות של האפיפיור בנעשה בארצו, והצליח לבצר את ההכרה בריבונות העצמאית של צרפת כאשר הצליח להביא את האפיפיור להכיר בצו "פר ונרבילם" (per venerabbilem), המכיר באי תלותה של הממלכה הצרפתית כלפי הקיסרות: "מלך צרפת אינו מכיר בעליון עליו בעניינים הארציים". פיליפ פיתח את פריז, בין היתר בכך שריצף את העיר והקיף אותה בחומה מן החלק הדרומי ועד נהר הסן. כמו כן, הגיע גם להישגים רבים ומרשימים בתחום הצבאי. בין גולות הכותרת של ההישגים בתחום זה יש למנות את כיבוש עכו במסע הצלב השלישי, והניצחון המזהיר בקרב בובין (Bouvines). בשנת 1180, עם עלייתו לשלטון, הייתה לממלכה האנגלית האנגווינית דריסת רגל בכמחצית משטח צרפת המודרנית, והשטח שהיה בשליטה ישירה של הכתר הצרפתי היה מאוד מצומצם. המלך האנגלי הנרי השני אף הגדיל את השטח "הצרפתי" שלו באמצעות נישואיו לאלינור מאקוויטניה, שהייתה נשואה לפני כן לאביו של פיליפ, לואי השביעי. במהלך כהונתו הצליח פיליפ אוגוסט להקטין בצורה משמעותית את השליטה האנגלית בתחומו. בין השנים 1202-1206 הוציא פיליפ מידי האנגלים את חבלי נורמנדיה, מן, אנז'ו, טורן, פואטו וסנטונז'. פיליפ שיכלל את סדרי הממשל והמינהל באמצעות פקידים מלכותיים (Baiillis) שהופקדו על המשפט ועל מנהל הכספים בכל הממלכה, מאחר שהרחבת שטחי השליטה הישירים של המלך הצרפתי הצריכו היערכות אדמיניסטרטיבית גדולה.

התבססותו בשלטון
בשנת 1180, שנה לאחר מות אביו ועלייתו לשלטון נשא פיליפ לאישה את איזבל דה-אנו, אחייניתו של רוזן פלנדריה, וקיבל בתמורה לכך את השליטה בחבל ארטואה. במהלך השנים הראשונות למלכותו עסק פיליפ רבות בניסיונות ליצור אי שקט פנימי בתוך ממלכתו של הנרי השני, שהיה יריבו הגדול באותה תקופה. באמצעות מגעים רצופים עם בניו של הנרי (בעיקר ריצ'רד, שעתיד להיות המלך ריצ'רד "לב הארי") הצליח פיליפ ליצור סכסוכים וחיכוכים פנימיים סביב הירושה. הדבר גרם לכך שהנרי נאלץ לוותר על נחלות בצרפת עוד בחייו לטובת בניו.

מסע הצלב השלישי
ביוני 1190 יצא פיליפ למסע צלב לארץ הקודש. ריצ'רד, ששנה קודם לכן הומלך על אנגליה עם מות אביו, נטל גם הוא את הצלב, כחלק מהבטחתו של אביו במסגרת רצונו לכפר על חלקו ברציחתו של תומאס בקט. שני הצבאות שנעו במקביל לכיוון ארץ הקודש, התבשרו במהלך המסע על מותו של הקיסר פרידריך "ברברוסה" שאמור היה ליטול חלק במסע וטבע בים השחור בדרך לארץ הקודש. המסע התעכב הרבה מעל הדרוש בשל מאבקי כוח והגמוניה בין המלכים.

בסופו של דבר החליטו ראשי המחנות להמתין עד בוא האביב, ורק אז לצאת לכיוון ארץ הקודש. פיליפ עזב את סיציליה ב-30 במרץ 1191, והגיע לעכו דרך צור ב-20 באפריל, כאשר ריצ'רד עיכב את הכיבוש המתוכנן של עכו, בשל שאיפתו להשתלט קודם לכן על האי קפריסין. פיליפ, שהכין את צבאו להתקפה על העיר, עמד בהבטחתו לריצ'רד ונמנע מלתקוף את העיר עד לבואו, אך סבלנותו החלה לפקוע כאשר ריצ'רד בושש להגיע. על פי עדות של צלבן מהתקופה, יכול היה פיליפ לכבוש את העיר בעצמו, אך בחר להמתין לריצ'רד. כאשר ריצ'רד הגיע בתחילת חודש יוני, חלק מהחומות כבר היו הרוסות למחצה, וחוסר המוטיבציה של ריצ'רד ליטול חלק במתקפת בזק על העיר מיד עם בואו הביא לכך שהעיר עכו ניכבשה בסופו של דבר על ידי צבאו של פיליפ. 

לאחר כיבוש עכו, החליט פיליפ לשוב לצרפת, בלי שהושגה מטרת המסע העיקרית, שחרור ירושלים. הסיבה העיקרית להחלטתו לשוב הייתה מותו של פיליפ רוזן פלנדריה, ורצונו של פיליפ אוגוסט לפקח מקרוב על סידורי הירושה. בנוסף לכך, היה פיליפ חולה וסבל מחום גבוה במהלך השהייה בארץ הקודש, וגם הידיעות סביב מחלתו של בנו הפעוט, יורש העצר לואי, זירזו את החלטתו לשוב למולדתו. גם יחסיו המתוחים מאוד עם ריצ'רד לא נתנו לו עודף מוטיבציה להישאר ולהמשיך להילחם עמו כתף אל כתף. עם זאת, לפני שעזב את ארץ הקודש ב-31 ביולי, הבטיח פיליפ לריצ'רד כי לא ינצל את העדרו במטרה לגזול ממנו נחלות. פיליפ לא עמד בהתחייבות, ובמהלך העדרו של ריצ'רד כבש חלק מנחלותיו בנורמנדיה. בשנת 1194, עם שחרורו של ריצ'רד משביו בידי היינריך השישי, קיסר האימפריה הרומית הקדושה, אילץ ריצ'רד את פיליפ להשיב לו את השטחים שכבש.

המלחמה נגד האנגלים
מותו של ריצ'רד בשנת 1199, ועלייתו לשלטון של אחיו, ג'ון "ללא ארץ", סייעו לפיליפ להגיע להישגים טריטוריאליים, ולהעביר חלק מנחלותיו של ג'ון בצרפת לשליטתו הישירה. פיליפ הצליח לנצל את חוסר הפופולריות של ג'ון בקרב הוסאלים שלו לטובתו. כך המריד פיליפ את ארתור רוזן בריטני נגד ג'ון, והכיר בו כוסאל ישיר שלו. 

פיליפ אוגוסט ניצל היטב סכסוך שפרץ בשנת 1202 בין ג'ון, ששהה באחת מנחלותיו בדרום צרפת, לבין אחד מאציליו, הוגו מלוזיניואן, שהיה וסאל ישיר של פיליפ אוגוסט. זה האחרון התלונן בפניו על כך שג'ון גזל את אשתו המיועדת, ובכך נתן לפיליפ את העילה לכבוש בשנת 1204, כמעט ללא התנגדות, את כל חבל נורמנדיה. 

יחסיו עם האפיפיור
בשנה זו (1204) ניסה האפיפיור אינוקנטיוס השלישי להתערב בסכסוך הפיאודלי, ונימק את זכותו לעשות כן בטענה כי פיליפ עבר על מצוות התוכחה, שהוא חטא בין אדם לחברו‏‏. להלכה, ניסה אינוקנטיוס להשיג שביתת נשק בין הנצים במטרה הפורמלית להשגת "שלום האל" (Pax Dei), אך בפועל היו לו שאיפות להתערב בעניינים טמפוראליים, ובמגמות אלה פיליפ נילחם בתקיפות.

יחסיו של פיליפ אוגוסט עם האפיפיור אינוקנטיוס השלישי היו מורכבים מאוד; ספק אם יחסיו של המלך הצרפתי היו כה בעייתיים תחת כהונתו של אפיפיור אחר. אינוקנטיוס השלישי נחשב לאפיפיור פוליטי מאוד, שלא הסתפק בתפקידו הדתי כ"ממלא מקומו של ישו עלי אדמות", אלא שאף גם לשלטון עולמי. בימיו הגיעה הכנסייה לשיא כוחה והשפעתה גם בעניינים שנחשבו עד אז לעניינים ארציים מובהקים. פיליפ אוגוסט נתן לכנסייה את הכבוד הראוי לה, אך לא מעבר לכך. הוא סירב בכל תוקף, כאמור, להתיר לאפיפיור להתערב בענייניה הפנימיים של צרפת, ופעמים רבות מחה על כך בתקיפות. עם זאת, לפיליפ היה יתרון גדול מעל למלכים אחרים, בזכות מורשת אבותיו אשר פיתחו מערכת יחסים טובה מאוד עם הכנסייה ברומא. הטיפול התקיף של פיליפ בנושא המינות היה פועל יוצא של המדיניות הזאת, הוא נלחם במינות בנחלות שהיו בשליטתו הישירה בצורה התקיפה ביותר מבין המלכים בתקופתו. בצפון צרפת, שם השלטון המלכותי היה חזק יחסית, הצליח פיליפ להשתלט על כתות המינות ללא קושי מיוחד, אך בתקופתו החלה להתגבר בדרום המדינה "המינות הקתרית". הקתריזם התפשט לכל רחבי אירופה המערבית, אך הכה את השורש העמוק ביותר  באזור הדרומי של צרפת, שם זוהה יותר כ"המינות האלביגנזית". מינות זו התפתחה דווקא שם בשל יחס סלחני של האצולה המקומית באזור. עד לתקופתו של פיליפ לא הייתה כמעט דריסת רגל מלוכנית באזור זה, שהיה עצמאי מאוד, ובכך נתן קרקע פורייה להתפתחות רעיונות מלוכניים אלטרנטיביים לכנסייה. נזיר קתולי סיפר כי "כה רב היה כוחה (של המינות האלביגנזית) עד שכל זרעי האמונה של עם זה נראו עשבים שוטים של מינות". הרוזן ריימונד מטולוז, שהיה השליט המרכזי ביותר של האזור חשש להתמודד עם המינות בשל ממדיה הגדולים, ולכן נחשד על ידי הכנסייה כבעל גישה אוהדת לאלביגנזים. כאשר אינוקנטיוס הגיע למסקנה כי עליו לפעול לדיכוי בכוח של המינות, פנה לעזרתו של פיליפ אוגוסט ואף הבטיח לו בתמורה הבטחות טריטוריאליות. ברם, פיליפ שהיה זהיר מאוד במהלכיו לא התפתה לקבל את ההצעה, שכן לא הכיר כלל בסמכותו של האפיפיור להבטיח הבטחות מסוג זה. בינואר 1208 נרצח שליח הלגאט האפיפיורי, פטרוס מקאסטלנו (Castelnau), דבר שגרם לאינוקנטיוס להכריז על מסע צלב נגד האלביגנזים. פיליפ, למרות פנייה נוספת של האפיפיור, עמד בסירובו להשתלב באופן אקטיבי במיגור המינות, ובמקומו נטל את המשימה סימון הרביעי דה מונפור. הסיבה שהניעה את פיליפ, בסופו של דבר, לשלוח את בנו לואי למערכה, הייתה סיבה פוליטית ולא דתית. מעורבותו של מלך אראגון, פדרו השני, שנלחם לצד האלביגנזים לא יכלה להשאיר את פיליפ אדיש. עם זאת, חלקו של פיליפ בדיכוי מינות זו היה שולי.

במסגרת סקירת יחסיו של פיליפ עם הכנסייה, נראה שפיליפ היה תומך נלהב של פיתוח האוניברסיטה של פריס, שם היוו לימודי התאולוגיה את המקצוע העיקרי. במהלך כהונתו הייתה פריחה גדולה של מוסד זה. כמו כן, הלך פיליפ לקראת הכנסייה בכך שאיפשר חופש רב יותר בבחירות כנסייתיות מאשר קודמיו, ובהשוואה למלכים אחרים בתקופתו, כך שבאופן כללי היו לאינוקנטיוס סיבות מעטות לבוא בטענות כלפי פיליפ. ניתן לומר כי המקורות מלמדים  שאינקונטיוס רכש הערכה כלפי פיליפ, ועל אף שהיה שייך לשושלת הקאפטינגית, אינוקנטיוס ראה והתייחס אליו כ"צאצא ישיר של השושלת הקרולינגית". בפורמולת הפתיחה של מכתב שפנה לפיליפ בשנת 1204 הוא מכנה אותו "בננו המהולל ביותר בכריסטוס פיליפ מלך הפרנקים המצוין...". הפרנקים היו הראשונים מבין השבטים הגרמאניים שקיבלו על עצמם את הדת הקתולית. התואר "מלך הפרנקים" הוא תואר שנושא עימו הרבה הילה ומסורת הן מבחינה טמפוראלית והן מבחינה דתית בכל מה שקשור לדת הקתולית.   

העילה העיקרית למערכת היחסים הרעועה של פיליפ עם האפיפיור נבעה מהמחלוקת סביב התרת נישואיו של פיליפ עם אשתו השנייה, אינגבורג מדנמרק, אחותו של קנוט הרביעי מלך דנמרק. לדנים היו תביעות לכתר האנגלי עוד מימיו של קאנוט הגדול, שמלך באנגליה בין השנים 1016-1035. נישואיו של פיליפ עם אינגבורג השתלבו היטב עם שאיפותיו לכיבוש אנגליה, מה גם שלדנים היה צי ימי גדול, דבר שחסר מאוד בצבאו של פיליפ והיה הכרחי במקרה ופיליפ היה מממש את כוונותיו לפלוש לאי השכן. אין בידינו מידע ברור מדוע פיליפ החליט לנהוג בניגוד לכל העצות של מקורביו כאשר החליט לפעול להתרת נישואיו לאינגבורג, כמעט מיד בתום ליל הכלולות, סביר להניח שמאחורי רצון זה עומדות סיבות אישיות. כל ניסיונותיהם של מקורביו של פיליפ לשכנעו לחזור בו מהחלטתו לגבי יחסיו עם אינגבורג עלו בתוהו. הוועידה הכנסייתית שפיליפ כינס בראשות דודו, הארכיבישוף של ריימס, קיבלה את טיעוניו של פיליפ והתירה את הנישואין על רקע קירבה משפחתית בדרגה אסורה על פי האמונה הנוצרית. הדנים פנו לאפיפיור סלסטינוס השלישי, שפסק לטובתם וביטל את ביטול הנישואין. במקביל נשא פיליפ את אגנס אשתו השלישית. נישואין אלה מעולם לא זכו להכרה של הכנסייה ברומא, והן סלסטינוס והן אינוקנטיוס גינו את פיליפ על כך שנישא בשלישית בטרם הוסדרו באופן סופי עניין נישואיו לאינגבורג. 

התרת נישואיו השניים של פיליפ אוגוסט היו, כאמור, הבסיס למערכת היחסים הרעועה בינו לבין אינוקנטיוס השלישי. פיליפ טען שקופח במקרה הזה לעומת מלכים אחרים שנהגו כמוהו בעבר, ולא זכו ליחס כה עוין מצד האפיפיור. לגאט הכס האפוסטולי, פטרוס מקפואה, שנשלח מטעם אינוקנטיוס במטרה לנסות להגיע לפשרה עם פיליפ ונכשל, החליט להטיל אינטרדיקט על השטחים שהיו תחת שליטתו הישירה של המלך הצרפתי. לאינוקנטיוס לא היה אינטרס לדרדר את יחסיו עם פיליפ, משום שהיה עסוק בניסיונו לקדם את מועמדותו של אוטו מבראנשוויג. וכך בספטמבר 1200, כשיזם פיליפ משא ומתן עם האפיפיור, ביטל האפיפיור את האינטרדיקט, למרות שבפועל מעמדה של אינגבורג בארמון לא השתנה. פתרון לבעיית מעמדה של אינגבורג התאפשר רק בשנת 1201 עם מותה של אגנס, עד אז סירב פיליפ בתוקף לוותר לאפיפיור בסוגיה זו. בהסכם הפשרה בין פיליפ לאפיפיור הוסכם כי פיליפ ישיב את אינגבורג למעמדה המקורי, ובתמורה לכך יכיר האפיפיור בתאומים פיליפ ומרי שנולדו כתוצאה מהיחסים עם אגנס, ונחשבו עד אז לממזרים. במהלך התקופה השתפר היחס לאינגבורג בתוך החצר, אך השתנה משמעותית רק בשנת 1213, כשהחליט פיליפ לפלוש לאנגליה במטרה לאכוף את הדחתו של המלך ג'ון בידי האפיפיור. הפלישה לאנגליה לא בוצעה בסופו של דבר בשל כניעתו המוחלטת לאפיפיור, שביטל את ההדחה שהוטלה עליו.

קרב בובין
ב- 1214 התארגנה נגד פיליפ אוגוסט ברית צבאית שכללה את ג'ון, מלך אנגליה, את אוטו הרביעי, קיסר האימפריה הרומית הקדושה ואת פרדינאן, רוזן פלנדריה. בפברואר 1214 ג'ון, שהיו לו תומכים בקרב האצולה הצרפתית בחבל לימוזן ובחבל פואטו, הגיע עם צבאו אל עיר הנמל לה רושל בקוותו להפתיע את פיליפ. בחודש מאי הגיע ג'ון אל עמק הלואר והשתלט על העיר אנז'ה שהייתה נחלת אבותיו. פיליפ שהיה עסוק בפלנדריה, הפקיד בידי בנו יורש העצר לואי (לימים לואי השמיני, מלך צרפת) את המערכה נגד ג'ון. לואי פנה מיד עם אביריו למבצר רוש או מואה שליד אנז'ה, שבו חנה ג'ון. ג'ון נתפס לבהלה ונמלט משם ב- 2 ביולי. אך הקואליציה נגד פיליפ עדיין לא התפרקה. ביום ראשון 27 ביולי 1214 צבאו של פיליפ, שנרדף על ידי צבאו של אוטו הרביעי, הגיע אל הכפר בובין (כיום בחבל נור פה דה קאלה בצרפת בין העיר ליל לבין העיר טורנה שבבלגיה), והתכונן לעבור על הגשר שמעל הנהר מארק. אוטו החליט לצאת מתקפה ולהפתיע את פיליפ. אך צבאו של פיליפ תפס עמדות והיכה בחיל הפרשים הפלמי. פיליפ הופל מעל סוסו, אך פרשיו הגנו עליו והציעו לו סוס ופיליפ תפס מחדש את הפיקוד ואוטו נאלץ לסגת בבושת פנים. קרב בובין היה ניצחון מזהיר של פיליפ למרות נחיתותו המספרית של צבאו. כתוצאה, התפרקה הקואליציה וב-18 בספטמבר 1214 חתם פיליפ על הסכם שינון עם ג'ון, מלך אנגליה. לפי הסכם זה ויתר ג'ון על דרישותיו הטריטוריאליות מצפון לנהר לואר, וחבלי הארץ של ברי, טורן, מיין ואנז'ו עברו לשליטת מלך צרפת.

יחסו ליהודים  
פיליפ אוגוסט היה עוין ליהודים. בשנת 1182 הוא גירש אותם מנחלותיו והחרים את רכושם. רק בשנת 1198 התיר להם לשוב לארצו וקבע להם את שיעורי הריבית המותרים בניגוד להוראות הכנסייה. גם על כך זכה לביקורת מצידו של האפיפיור.

לסיכום
פיליפ אוגוסט שלט בצרפת במשך 43 שנים והיה בן 58 במותו. הוא היה המלך הקפיטנגי הראשון שלא הכתיר את בנו בעודו בחיים, דבר המלמד על יציבות גדולה שהצליח ליצור בתקופתו, שכן לא היה לו חשש לגבי המשך כהונת השושלת שלו. הוא גם היה המלך אשר החליף באופן רשמי בשנת 1181, את התואר הרשמי של "מלך הפרנקים" בתואר "מלך צרפת", דבר בעל משמעות לא מבוטלת מאחר שעד אז ראו המלכים את עצמם כמנהיגי העם, ולא כאדוני הארץ. פיליפ אוגוסט מת ב-14 ביולי 1223 ונטמן בבזיליקת סן דני הסמוכה לפריז. מלכותו הייתה מכרעת לגיבושה הטרטוריאלי של צרפת, לחיזוק מעמד הכתר, ולהפיכתה של צרפת לכוח משמעותי באירופה.

הערות שוליים




 
 
 

דבר לילדים היה שבועון פופולרי לילדים, שהוצא לאור על ידי העיתון דבר.

"דבר לילדים" החל להופיע בשנת 1936. לפני כן הופיע החל משנת 1931, כמוסף בשם "לילדים" שצורף לעיתון "דבר". עורכו הראשון ומעצב דמותו היה יצחק יציב, שאף פרסם בו מדור שבועי קבוע בשם "במעגל הימים", שהביא לילדים את האקטואליה ואירועי השעה בלשון בהירה.  יציב ערך את השבועון  עד 1947. אחריו ערכו את השבועון ברכה חבס (כממלאת מקום העורך), אהרון זאב (1948), שמשון מלצר (1949 - 1954), דב נוי (עורך משנה בשנים 1949 - 1952), שלמה טנאי ( 1954-1956), אפרים תלמי (1956 - 1970) ובמשך שנים רבות סופר הילדים אוריאל אופק (כעורך משנה מ- 1951 וכעורך ראשי בשנים 1970 - 1973) סגני העורך היו בתקופתו ארנון מגן ודוד פאיאנס.
העורך האחרון של "דבר לילדים " היה דוד פאיאנס ששירת בתפקיד מ-1973 ועד 1985 וסגנו היה המשורר פסח מילין.

המאייר הקבוע של השבועון היה הצייר נחום גוטמן, שאף פרסם בו בהמשכים רבים מסיפוריו בטרם יצאו לאור כספרים, לרבות ספרו הידוע "בארץ לובנגולו מלך זולו".

בשבועון הופיעו סדרות קומיקס מצוירות על ידי הצייר והקריקטוריסט אריה נבון, כדוגמת עלילותיהם של "אורי מורי" ו"אורי כדורי".

המאיירת הקבועה האחרונה של העיתון הייתה נורית יובל אשר איירה את העיתון משנת 1973 ועד הקמת העיתון "כולנו" בשנת 1985.

ב"דבר לילדים" הוצג הווי חייהם של הילדים באותה התקופה, והופיעו בו מדורים שונים (ייעוץ, טבע, לימודים ועוד). כמו כן, פורסמו בו שירים וסיפורים מפרי עטם של מיטב המשוררים והסופרים בזמנם: אליעזר שמאלי, מרים ילן-שטקליס, ימימה טשרנוביץ', לאה גולדברג, אנדה עמיר-פינקרפלד ודבורה בן-נר. 

בשנת 1985 התאחד השבועון עם שבועוני הילדים "הארץ שלנו" ו"משמר לילדים" לשבועון בשם "כֻּלָּנוּ", בעריכת דוד פאיאנס. 

קישורים חיצוניים
* 
* 
* 

הערות שוליים


 
 
פטרוס מקאסטלנו (בצרפתית: Pierre de Castelnau) - השליח האפיפיורי שנשלח על ידי האפיפיור אינוקנטיוס השלישי במטרה לנסות ולפתור את בעיית המינות האלביגנזית בדרום צרפת. בינואר 1208 נרצח במהלך פעילותו, דבר שגרם לאפיפיור להכריז על "מסע צלב" נגד האלביגנזים.




בכימיה, אינדיקטור pH הוא תרכובת כימית המוספת בכמויות קטנות לתמיסה על מנת לקבל מדד ויזואלי של גובה ה-pH (חומציות או בסיסיות) של התמיסה. מכאן שאינדיקטור pH הוא גלאי כימי של פרוטונים (^+H). בדרך כלל גורם האינדיקטור לשינוי הצבע של התמיסה בתלות בגובה ה-pH.

אינדיקטורים רבים רגישים לנוכחותם של פרוטונים (יוני מימן). היות שריכוז הפרוטונים בתמיסה משמש מדד לחומציותה (כיוון שחומצה מוגדרת כחומר התורם פרוטונים), משמשים אינדיקטורים אלו למדידת ה-pH. נייר לקמוס (קרוי גם נייר ליטמוס) כחול, למשל, משנה צבעו לאדום ב-pH חומצי. נייר לקמוס אדום משנה צבעו לכחול ב-pH בסיסי. סוג נוסף של נייר לזיהוי חומציות הוא נייר pH, המשנה את צבעו בהתאם לדרגת החומציות/בסיסיות של החומר. לנייר pH טווח רחב של צבעים, והוא מאפשר קביעה של ה-pH בדיוק טוב למדי, בניגוד לנייר לקמוס, המאפשר קביעת חומציות או בסיסיות בלבד. קביעת מיקום הצבע על הסקלה היא החלטה סובייקטיבית ולכן דיוקם של אינדיקטורי pH מוגבל. לצורך מדידה מדויקת של pH נדרש מד pH.

במיקרוביולוגיה משתמשים רבות באינדיקטורים בהכנת צלחות מצע לגידול מיקרואורגניזמים. חיידקים מסוימים, למשל, מפרקים חומרים הנמצאים על מצע הגידול (סוכרים, למשל); תוצרי הפירוק הינם במקרים רבים חומציים. האינדיקטור הנמצא על המצע משנה את צבעו עם הופעת תוצרי הפירוק, וכך יודעים החוקרים שמושבות החיידקים שגדלו על-גבי המצע אכן שייכות לסוג מסוים של חיידק.

אינדיקטורי pH הם בעצמם חומצות או בסיסים חלשים. כשמוספים אותם לתמיסה הם קושרים  ^+H (יון מימן) או יוני ^-OH (הידרוקסיד). מערך האלקטרונים החדש של האינדיקטור בעקבות הקשירה גורם לשינוי הצבע של האינדיקטור. את צבע האינדיקטור לאחר התגובה משווים לסקלת צבעים הנותנת תרגום למידת ה-pH.

באינדיקטורי pH משתמשים בכימיה אנליטית לצורך טיטרציה - תהליך קביעה כמותית של חומצה (או בסיס) על ידי הוספת בסיס (או חומצה) בריכוז ידוע בצורה מבוקרת והדרגתית ומעקב אחר התגובה הכימית ביניהם עד השלמתה. כמו כן, בביולוגיה משתמשים בהם לצורך קביעה איכותית של רמת pH, הדרושה לתהליכים שונים.

בטבלה להלן מפורטים מספר אינדיקטורי pH הנמצאים בשימוש מעבדתי. לעתים משתנה צבע האינדיקטורים בהתאם לגובה ה-pH לצבעי ביניים בתחומי ה-pH המפורטים כתחומי מעבר. לדוגמה, בתחום ה-pH של 6.6-8.0 צבעו של פנול אדום הוא כתום. תחום המעבר יכול להשתנות בהתאם לריכוז האינדיקטור בתמיסה ולטמפרטורה. 

*אינדיקטור אוניברסלי הוא תערובת של אינדיקטורים שונים המציגה כמה צבעים המתחלפים בצורה חלקה על פני טווח נרחב של ערכי pH. הוא כולל בדרך כלל כ-8 אינדיקטורים ומסוגל למדוד במדויק בין -2 לבין 13 pH .
*אנתוציאנינים הם מחלקה של תרכובות המצויה בצמחים שונים רבים. צבעם אדום בתמיסות חומציות וכחול בבסיסיות. מקובל להדגים הפקת אנתוציאנינים מעלים של כרוב אדום על מנת ליצר אינדיקטור חומצי פשוט כמבוא להצגת נושא הכימיה.
*אינדיקטור דיגיטלי אינדיקטור המשתמש בתכונות מסוימות של חומרים כמו מוליכות של החומצה כדי למדוד את הערך שלה מודד בטווח -3 לבין 14 pH ,האינדיקטור נמצא בשימוש המעבדות של משרד איכות הסביבה.






 
 
 
מודל הרגישות-דחק (Vulnerability-Stress Model) הוא מודל בתחום הפסיכולוגיה והפסיכיאטריה העוסק בחקר הגורמים להפרעות נפשיות. 

מודל זה מציע דרך לשלב בין גישות שונות להבנתן של הפרעות נפשיות - גישת המודל הרפואי (המתמקדת בגורמים גנטיים וביולוגיים כגורם המרכזי להפרעה) וגישה המתמקדת בהשפעת הסביבה (דחק שגורם להפרעה): לפי המודל המשולב, קיימת סבירות גבוהה יותר להתפתחות הפרעה נפשית אצל אנשים שאצלם קיימת רגישות מולדת להתפתחות ההפרעה, בעיקר גנטיים וכן הינם חשופים לגורמי דחק שונים אשר יביא למימוש הפוטנציאל להפרעה. 

דוגמאות ליישומים של המודל על הפרעות נפשיות שונות
* במחקרים נמצא כי אחוז מאוד גבוה מהמאובחנים מהפרעת אישיות גבולית חוו התעללות כלשהי בילדותם או התבגרותם. כמו כן, במוחם של הסובלים מההפרעה בדרך כלל קיימות רמות חריגות של המוליך העצבי סרוטונין. לפי המודל של רגישות-דחק, ייתכן כי פוטנציאל מולד לבעיה ברמות הסרוטונין בשילוב גורמי הדחק (התעללות) מביאים להתפתחות המחלה.  

* הפרעת פאניקה ואגורפוביה: אצל אנשים מסוימים קיימת נטייה מולדת לפעילות-יתר של תגובת הילחם-או-ברח (רגישות ביולוגית) בשילוב עם נטייה מולדת קוגניטיבית לחשיבה קטסטרופאלית. השילוב של שני הגורמים מביא לכך שפעילות מוגזמת של תגובת הילחם-או-ברח מופעלת בקלות רבה מדי, שתוביל להתקפי פאניקה שכיחים. שכיחותם של התקפי הפאניקה גורמת לכך שהאדם נמנע ממקומות שמקושרים לדעתו עם הפאניקה (משום שחווה בהם התקף). הימנעות זו מפחיתה את החרדה מפני ההתקף. ההפחתה בחרדה מהווה גמול לחיובי להימנעות, ולכן לפי תאוריות הלמידה, ההימנעות ממקומות כאלה מתחזקת. לרוב אגורפובים לא חווים התקפי פאניקה בביתם, והדבר מהווה חיזוק נוסף להישארות בבית וסופו של דבר לאגורפוביה. 




קסנופנס (ביוונית: Ξενοφάνης), משורר ופילוסוף יווני, חי בסביבות השנים  570 לפנה"ס - 480 לפנה"ס.

נולד בקולופון שבאסיה הקטנה. כשהיה בן עשרים וחמש נכבשה עירו על ידי הפרסים, והוא הפך לפליט והחל בחיי נדודים ברחבי יוון. חיבר שירים רבים שמתוכם נשתמרו קטעים בודדים בלבד.

בשירתו הוא מותח ביקורת על האמונות הדתיות של בני דורו, ויוצא נגד התפיסה המקובלת של האלים כעשויים בצלמו ובדמותו של האדם. הוא טוען שכל עם מיחס לאלים את תכונותיו הגופניות שלו: התראקים מתארים את האלים כאדומי-שיער ותכולי-עיניים, ואילו האתיופים רואים אותם ככהי-עור ופחוסי-אף. 

הוא מוסיף ואומר, שאילו רק לסוסים ולשוורים היו ידיים לפסל בהם אלילים, היו יוצרים אלו את אליהם בדמות סוסים, ואלו- בדמות שוורים.

בעיקר הוא מפנה ביקורת כלפי הומרוס והסיודוס, המיחסים בשיריהם לאלים את אותן חולשות ותאוות הקיימות אצל בני-אנוש, במטרה להצדיק אותן בחברה האנושית. לביקורת מסוג זה יהיה שותף, מאוחר יותר, גם אפלטון.

האל האמיתי, לדעת קסנופנס, אינו ניתן לתפיסה והבנה. הוא אינו דומה בדבר לבני-אדם, חסר גוף וצורה, רואה כל, שומע כל ויודע כל, ובמחשבתו בלבד מניע את העולם.

בכך היה למבשר ראשון של התפיסה המונותאיסטית בתרבות המערב.


 
 


החרצופים היא תוכנית סאטירה פוליטית ישראלית ששודרה בערוץ 2 על ידי הזכיינית טלעד, בין השנים 1996 - 1999.

התוכנית נוצרה על ידי אפרים סידון בהתבסס על פורמט תוכנית הסאטירה הבריטית "Spitting Image" שהציגה בובות קצף קריקטוריות בדמות הפוליטיקאים שלהם הבובות לעגו. את הדיבוב לבובות ואת חיקויי הפוליטיקאים ביצעו טוביה צפיר, שרית סרי, תומר שרון ועוד מדבבים מהשורה הראשונה.

התוכנית נחשבת לתוכנית סאטירה חריפה, וכללה מערכונים עם הבובות וכוכבי אורח ופרודיות סאטיריות-פוליטיות על שירים מוכרים. החרצופים כיוונה את חציה אל פוליטיקאים מכל גווני הקשת הפוליטית. ב-99, לאחר שמיצתה את תפקידה ככלי ביקורת נגד ממשלת נתניהו והעלתה תרעומת בסביבתו של ראש הממשלה החדש אהוד ברק, נסגרה התוכנית.

רשימת חרצופים
בין האנשים שזכו בחרצוף:

חברי קואליציה

* בנימין נתניהו – ראש הממשלה במשך רוב התוכנית. מוצג כשקרן, הססן ואחד שקשור לאשתו שרה.
* דוד לוי – שר החוץ. בכיין, טיפש ומתפטר כל הזמן.
* רפאל איתן – בול עץ, נוטה לכחכח בגרון הרבה.
* דן מרידור – פוליטיקאי רפה, בעל חתולה בשם "מיצי". נוטה להיעלם בזמן שקורא לחתולה.
* יעקב נאמן – לוקח כספים מעניים, אוהב לקרוא לאנשים "פצצות".
* יצחק מרדכי – שר ביטחון שכל מטרתו היא לנקום באנשים שלא מינו אותו לרמטכ"ל.
* אריאל שרון – אוהב לאכול, כבד, מוכן לעשות הכול בשביל תפקיד בממשלה. לא מחבב ערבים.
* זאב בנימין בגין – לא מחבב את נתניהו, מדבר על האצ"ל.
* נתן שרנסקי – עולה רוסי, אוהב שחמט. לא מכיר מנהגים ישראליים.
* לימור לבנת – גברית, מתייחסים אליה בלשון זכר. בפעמים אחרות מוצגת כמאהבת של נתניהו.
* אביגדור קהלני – טיפש, סמרטוט שלא עומד על שלו.
* אהוד אולמרט – בריון, ימני קיצוני, אלים.
* אביגדור ליברמן ("ולדימיר") – אדם פראי ולא יציב.
* אריה דרעי – פושע, גנב, קורא לכולם "רפי" (כמו מדבר למראיין רפי רשף). לאחר היכנסו לכלא, בכל פעם שאמר "זכאי" התחילו צעקות של "הוא זכאי!".
* עובדיה יוסף – אוהב לקלל, קשור לדרעי.
* רוני מילוא – די ג'יי שקשור לעירו, תל אביב.

חברי אופוזיציה

* אהוד ברק – ראש האופוזיציה. מנסה להתרומם בסקרים ככל יכולתו.
* חיים רמון – בהתחלה יריב של אהוד ברק, ואז חבר שלו שמסכים לכל מה שהוא אומר. מנסה לעזור לו להתרומם בסקרים.
* שמעון פרס – זקן, מציק לאהוד ברק ומנסה לדרוש השפעה.
* יצחק רבין – למרות שנרצח בתקופת התוכנית, הופיע פעם אחת בתור מלאך בגן עדן. מדבר בקול עמוק, עם הפסקה בין מילה למילה. נוטה לזייף כששר את שיר לשלום.
* עזר ויצמן – אדם שנוטה לתת צ'פחות ולצחוק על אנשים.
* יוסי שריד – שקט, חושב שהוא שנון. נוטה לדבר עם יאסר ערפאת.
* שולמית אלוני – צעקנית על כל דבר.
* אחרים: שאול יהלום, שאול מופז, יצחק לוי, צחי הנגבי, יוסף לפיד, אמנון ליפקין-שחק, משה שחל, דליה איציק, בנימין בן אליעזר, אחמד טיבי, יוסי ביילין, עמרם מצנע, שלמה בן עמי, אברהם בורג, אברהם בייגה שוחט.

פוליטיקאים זרים

* ביל קלינטון – שונא את נתניהו ואת השקרים שלו.
* יאסר ערפאת – אדם המתבטא בצורה מתסיסה, רודף שמלות ומגמגם.
* חאפז אל-אסד
* סדאם חוסיין
* חוסני מובארכ

אנשי ציבור:

* יעקב אילון ("יעקב מלון")
* אביב גפן
* דן שילון
* יגאל שילון ("יגאל פילון")
* מיקי חיימוביץ' ("קיקי השדרנית")
* אורלי ויינרמן ("אוראלי וגינרמן")
* שמעון שבס
* רוז'ה הספר

חיות:

* משפחת החרג'וקים הגרה מתחת לכיור במטבח של שרה נתניהו: אבא חנן, אמא לבנה, הבן נבו והבת ג'יפה. (שרה נתניהו עצמה זכתה לדמות קרטון בלבד).
* הנשר
* הסוס
* זוהיר שבלול (שבלול שהוצג כזוהיר בהלול)
* תוכי (שהוצג כיצחק מודעי)

צוות התוכנית
* מפיקים: אולפני מימד.
* יוצר התוכנית וממציא השם "חרצופים" הוא הבמאי ועורך התוכן אבי כהן, שהיה העורך הראשי במשך חמש שנים.
* כותבים: אפרים סידון, עופר קניספל, חגי לפיד וטל גלעד.
* חקיינים: טוביה צפיר, שרית סרי, תומר שרון, חנן לדרמן, צליל בירן, אברי גלעד, יואב צפיר, דור צויגנבום ועוד.
* מנהל מוסיקאלי, מעבד ומלחין: צליל בירן
* מעצבי בובות: צחי פרבר, שי צ'רקה, דוד פולונסקי, מיכאל נזאריאן, איציק יהב ואילנה יהב.
* מפעיל בובות ראשי: אילן סביר.

קישורים חיצוניים
* 
* יואב רוזן, 
* 


 
 

אינוקנטיוס השלישי (בלטינית: Innocentius III; 1161 בערך - 16 ביוני 1216), כיהן כאפיפיור מ-8 בינואר 1198 ועד למותו. 

נחשב לאפיפיור פוליטי מאוד, שלא הסתפק בתפקידו הדתי כ"ממלא מקומו של ישו עלי אדמות", אלא שאף גם לשלטון עולמי. בימיו הגיעה הכנסייה לשיא כוחה והשפעתה גם בעניינים שנחשבו עד אז לעניינים ארציים מובהקים. לא חשש להתעמת מול מלכים ושליטים חזקים כאשר אלה פעלו בניגוד לעמדת הכנסייה. 
אינוקנטיוס נבחר לכהונה בגיל צעיר מאוד וכך הקנה יציבות רבה לשלטונו. יתרונו התגלם גם בכך ששלט היטב ברזי כתבי הקודש, ונהג לגבות את כתביו בציטטות מתוך התנ"ך והברית החדשה כדי להצדיק את מדיניותו.

לוטאריו דה קונטי די סני נולד בעיירה ג'ביניאנו שליד העיר אניאני (כיום במחוז לאציו באיטליה) לטרסימונד, רוזן סני שהיה אחיו של האפיפיור קלמנס השלישי. משפחה זו העמידה מאוחר יותר שמונה אפיפיורים נוספים ובהם גרגוריוס התשיעי, אלכסנדר הרביעי, ואינוקנטיוס השלושה עשר.

הוא למד תאולוגיה ברומא, בפריז ובבולוניה וב-1181, עם מות האפיפיור אלכסנדר השלישי שב לרומא ושימש בתפקידים שונים תחת האפיפיורים לוקיוס השלישי, אורבאנוס השלישי, גרגוריוס השמיני, ותחת דודו קלמנס השלישי שמינה אותו לקרדינל.

עם מינויו לאפיפיור של סלסטינוס השלישי מבית אורסיני, שהיה אויבו של בית סני, עזב את רומא והתגורר באניאני. בתקופה זו כתב מספר חיבורים תאולוגיים ובהם "מצבו העלוב של האדם" ו-"מסתוריה של המיסה", שהצביעו על השראתו הסגפנית ברוח ספרי התפילה של הנזירים. 

ב-8 בינואר 1198, היום שבו נקבר סלסטינוס השלישי, נבחר לוטאריו דה קונטי לאפיפיור ואימץ לעצמו את השם אינוקנטיוס השלישי.

כבר בראשית צעדיו תכנן מסע צלב חדש לארץ הקודש. הוא קיווה גם לקרוע חלקים מן האימפריה הביזנטית כדי להשיב לקדמותה את אחדות הכנסייה. באוגוסט 1198 פנה לריצ'רד לב הארי, מלך אנגליה ולפיליפ אוגוסט, מלך צרפת, שבאותה עת לחמו זה בזה, להכריז על שביתת נשק לתקופה של חמש שנים - דבר שיאפשר להם לשלוח שכירי חרב למסע הצלב הרביעי. הוא פנה גם לעזרתם של אבירי ואצילי אירופה. ב-31 בדצמבר 1199 פרסם צו שבו הכריז על הטלת מס הכנסה על כל אנשי הכנסייה כדי לממן את מסע הצלב. קריאתו נענתה ב-1200, שנה שבה התארגנו הצלבנים בפרובינציה של שמפאן (כיום בצרפת), אולם גביית המס נתקלה בקשיים.

באביב 1201 נחתם הסכם שלפיו יועברו הצלבנים לאלכסנדריה שבמצרים כקרש קפיצה לארץ הקודש, באמצעות אוניות של ונציה תמורת תשלום בעבור ההסעה. בקיץ 1202 הגיעו הצלבנים לוונציה, אולם משום שהאפיפיור לא היה מסוגל לעמוד בתנאי התשלום, הציעה ונציה לצלבנים לכבוש את עיר הנמל זארה (כיום זאדאר שבקרואטיה) ולהשתמש בביזה כדי לשלם את יתרת החוב. אחרי מצור קצר נפלה העיר בידי הצלבנים ונבזזה. האפיפיור הזדעזע לנוכח ביזת תושבי העיר, שהיו נוצרים, והטיל חרם על אלה שלקחו בה חלק. אולם, עד מהרה הסיר את החרם מעל הצלבנים ולא התנגד לכך שיעלו על קונסטנטינופול, שנפלה בידיהם ב-12 באפריל 1204. הצלבנים בזזו את העיר במשך שלושה ימים והאפיפיור התמלא בושה וגער בהם בחומרה. האימפריה הביזאנטית חולקה בין מנהיגי ונציה לבין הצלבנים והוקמה האימפריה הלטינית של קונסטנטינופול.

אינוקנטיוס השלישי שם לו למטרה ללחום נגד הכפירה ובמיוחד נגד המינות הקתרית של האלביגנזים שישבו בדרום צרפת. ב-1207 הוא נידה את רמון השישי, רוזן טולוז על שלא נקט בצעדים נגד המינים הקתרים. ב-15 בינואר 1208 נרצח פטרוס מקאסטלנו, שליחו של האפיפיור שיום קודם לכן נפגש עם רמון השישי. ב-1209 החליט אינוקנטיוס השלישי לצאת למסע הצלב האלביגנזי נגד הקתרים. הוא פנה לעזרתו של פיליפ אוגוסט שלא אבה לקחת חלק במסע צלב זה ובמקומו נטל את המשימה סימון הרביעי דה מונפור. ב-22 ביולי 1209 כבשו הצלבנים את העיר בזייה ומרבית תושביה נטבחו. סימון הרביעי דה מונפור המשיך וכבש את ערי רוזנות טולוז בזו אחר זו, והפך לרוזן טולוז. במסע זה נרצחו כ-80 אלף איש ובהם יהודים רבים, משום שנחשדו שבקרבתם לכופרים, הם בעצם מדיחים אותם לדעות שהוגדרו ככפירה על ידי הכנסייה.

ב-15 בנובמבר 1215 פתח אינוקנטיוס השלישי את ועידת לטראנו הרביעית של הכנסייה הקתולית. אחת ההחלטות בועידה הייתה שעל היהודים לשים טלאי צהוב על בגדיהם. לאחר סיום הועידה, באביב 1216, נסע לצפון איטליה כדי להשכין שלום בין הערים פיזה וג'נובה, אולם בדרכו לשם מת בעיר פרוג'ה ונקבר בקתדרלה של עיר זו.

בפי היהודים נקרא אינוקנטיוס השלישי "ראש הצפעונים" וזה משום הגזירות הרבות שהנחיל על היהודים ועל כך שהניח את היסודות לגזירות רבות שבאו אחריו, בין השאר הוא נזף במלך פיליפ אוגוסט על-כך שהחזיר את היהודים לארצו 16 שנה לאחר שגירשם.‏‏

הערות שוליים


רַ‏אגנארוק (Ragnarök) הוא סיפור הקרב של אחרית הימים במיתולוגיה הנורדית, המתאר את מלחמתם של האלים ובני בריתם, בהנהגתו של אודין, כנגד מגוון ענקים ומפלצות בהנהגתו של לוקי. הקרב, במהלכו ימותו רבים מהמשתתפים, ישמיד את מרבית העולם ויוליד עולם חדש.

מקור המילה

מקור המילה הוא ככל הנראה בנורדית עתיקה, שילובן של המילה רַ‏גְנַ‏ה (ragna) שמשמעותה אלים או כוחות שולטים ומילה נוספת. ייתכן כי המילה הנוספת הייתה rök שמשמעותה "הסוף המיועד" או האבדון ומניבה את הצירוף "אבדון האלים". ייתכן גם כי המילה הנוספת הייתה rökr שמשמעותה חשכה או דמדומים, צירוף זה מניב את המונח דמדומי האלים.  

פירוש נוסף, אם כי מקובל פחות, מסתמך על regn שמשמעותה גשם בשבדית ודנית וrök שמשמעותה עשן כדי ליצור את "גשם של עשן" או "גשם של אפר"

לפני הקרב

שני אירועים חשובים יקדימו את בואו של הראגנארוק. 

לידתם של יורמונגנד, פנריר והל

האירוע הראשון הוא לידתם של הנחש יוֹ‏‏רְמו‏ּ‏נְגַ‏נְד, הזאב פנריר והאלה הֵל. צאצאיהם רבי העוצמה של האל לוקי והענקית אנגרבודה. האדה הפרוזאית מספרת כי כאשר למדו על כך האלים הבינו כי צרות לרוב יגרמו ייצורים אלה, במיוחד לאור הנבואות בדבר גורלם אשר היו ידועות לאלים,  אודין ציווה להביא את הצאצאים בפניו. הנחש הוטל לתוך האוקיינוס המקיף ּ‏את העולם וגדל לממדים כה עצומים עד כי נאלץ לנשוך את זנבו שלו. הֵל גורשה להיות מלכת ממלכת המתים ונהייתה אחראית על העולם הלהיים ועל נשמות אלה אשר לא מתו בקרב.

הזאב פנריר הובא לאסגארד ורק האל טיר היה אמיץ מספיק כדי להאכיל אותו. גודלו העצום של הזאב והנבואות על תפקידו בהשמדתם הפחידו את האלים ואלה ניסו לכבול אותו, משום שלא מוכנים היו לזהם את ביתם הקדוש בדם ולהרגו. תחילה, יצרו האלים שרשרת מברזל והציעו לפנריר לנסות את כוחו ולהשתחרר ממנה. הזאב הניח לאלים לכבול אותו ושבר בקלות את השרשרת. גם נסיונם השני של האלים, עם שרשרת חזקה יותר, נכשל. אז שלח אודין את סְקירְניר, אחד מעוזריו של האל פְרֵייר, לבקש מהגמדים לעצב שלשלאות מתאימות. 

הגמדים יצרו את השרשרת משישה מרכיבים: צליל צעדיו של חתול, זקן של אישה, שורשיו של הר, שריר צוואר של דב,נשימה של דג ויריקה של ציפור ומשום כך לא קיימים עוד דברים אלה בעולם. השרשרת, אשר נקראה גְלֵייפְניר, נראתה כסרט משי דק. אז זימנו האלים את פנריר והציעו לו לנסות את כוחו מול גלייפניר. פנריר חשש מתרמית ולכן הסכים רק בתנאי שאחד האלים יכניס את ידו לפיו כמחווה של אמון. רק האל טיר הסכים. משראה הזאב כי נפל למלכודת שטמנו לו האלים, נשך את ידו של טיר אשר נותר מאז עם יד אחת בלבד.

מותו של בלדר

האירוע השני הוא מותו של האל בלדר. לפי האדה הפרוזאית חלומות בנוגע לחייו הטרידו את בלדר. מחשש לחיי בנה, מבקשת אמו, האלה פְריג, מכל הדברים הקיימים להשבע לא לפגוע בבנה. לאחר שכולם נענו לבקשתה, התחילו האלים להשתעשע ולהכות בבלדר בכלים שונים ואילו זה לא נפגע. אולם, האל לוקי גילה כי צמח הדבקון הלבן לא נחשב בעיני פריג כמסוכן מספיק ולכן לא נתבקש להשבע. לוקי הכין ממנו חץ ומציע אותו לאל העיוור הוֹ‏ד, אחיו של בלדר. הוד לא היה מסוגל להשתתף בעצמו במשחק האלים ושמח על הסיוע אותו הציע לו לוקי. לוקי עזר להוד לכוון והחץ הרג את אחיו. הנסיון של האלים להחזיר את בלדר מעולם המתים הוכשל גם הוא על ידי לוקי.

לוקי ניסה להימלט מזעם האלים, אולם לשווא. כשנתפס לבסוף על ידי האלים נענש בצורה אכזרית. הוא נכבל בעזרת קרביו של בנו במערה ומעליו הוצב נחש ארסי שטפטף עליו טיפות ארס. האלים נקמו גם בהוד על מותו של בלדר והרגו אותו. שני האחים יישארו בהלהיים עד לאחר הקרב הסופי ויחזרו לאחריו.

גם באדה הפואטית מופיע אזכור לאירוע, אם כי קצר הרבה יותר.

לפני תחילת הראגנארוק
ממש לפני הראגנארוק יבוא חורף החורפים, הפימְבּ‏וּ‏לְוִינְטֵר - שלושה חורפים עוקבים ללא הפוגה יכסו את הארץ. המוסר יעלם ומלחמות ומאבקים יפשטו בכל רחבי הארץ, בקרעם אחים, משפחות וחברים. 

הזאב סקוֹ‏ל ואחיו הַ‏אטי יבלעו את סוֹ‏ל אלת השמש ואת אחיה מַ‏ני אל הירח. אפלה תמלא את הארץ והכוכבים יפלו אל תוך החשיכה. האדמה תרעד והרעידות ישברו את כבליהם של פנריר ולוקי. הנחש יורמונגנד יצא מן הים ויתפתל על האדמה, יוצר נחשולי מים ומרעיל את השמיים ואת הקרקע בנשימתו הממיתה.

שלושה תרנגולים יקראו אל הקרב האחרון - התרנגול האדום פְיַ‏אלַ‏אר יקרא אל הענקים, התרגול הזהוב גוּ‏לינְ‏קַ‏אמְבי את האלים והשלישי בצבע אדום חלוד יזמן את המתים. מיוּ‏טוּ‏נְהֵיים במזרח יבוא צבא הענקים על הספינה נַ‏גְלַפַר, העשויה מציפרוני המתים. מהלהיים, הנמצאת מתחת לעולמנו, יוביל לוקי את הספינה השנייה אשר תישא את המתים. ענקי האש, מונהגים על ידי סירטיר, יצאו ממוּ‏סְפּ‏ֵלְהֵיים בדרום לעבר שדה הקרב. חרבות האש אותן הם יניפו ישרפו את כל העומד בדרכם. 
בנוסף לכל, כלב השאול גַ‏ארְם ישתחרר ממקומו בכניסה לעולם המתים גְניפַ‏ּ‏הֵלִיר ויצטרף לצבא האופל על אדמת ויגְריד, שדה הקרב העתידי.

האל הֵיימְדֵייל, שומר אסגארד, יבחין בצבא המתקרב ויתקע בשופרו, הנשמע בכל תשעת העולמות ויאסוף את האלים. אודין ירכב על סוסו  סְלֵייפְניר אל מעיין מימיר כדי להיוועץ עם הענק מימיר בפעם האחרונה. לאחר השלמת כל ההכנות יוליך אודין - עטוי בגדי קרב, קסדה עשויה זהב על ראשו וחמוש בחניתו גוּ‏נְגְניר - את כל האלים וצבא הלוחמים האמיצים אשר המתינו עמו בואלהלה אל עבר שדה הקרב, ויגְריד.

הקרב

אודין (בתמונה - רכוב על סוס, חמוש בחניתו גונגניר) ילחם בזאב העצום פנריר אך בסופו של הקרב הארוך יוכרע ויבלע על ידי הזאב. זה יוכנע בידי בנו של אודין, וידאר, אשר יקרע את לסתותיו בידיים חשופות. תור יילחם בנחש יורמונגנד (בתמונה - אוחז בלסתו של הנחש ומניף את מקבתו), ידו תהיה העליונה ובעזרת מקבתו מְיוֹ‏לְניר יצליח להרוג את הנחש. לאחר הניצחון, יספיק לפסוע תשע פסיעות בלבד בטרם יכניעו הארס של יורמונגנד.

פרֵייר ילחם בענק האש סורט ויפסיד משום שמסר את חרבו לעוזרו. טיוּ‏ר בעל היד האחת יאבק בגַ‏ארם כלב השאול ויצליח להרגו, אולם פצעיו הקשים לא יאפשרו לו לשרוד את הבאות. לוֹ‏קי והֵיימְדֵייל, היריבים הוותיקים, יפגשו איש את רעהו בקרב של שווים, ממנו לא יצאו בחיים.

לבסוף סורט, ענק האש, ישלח אש וגופרית לכל עבר, תשעת העולמות יבערו, והאדמה תשקע סופית אל תוך הים.

העולם החדש אחרי הקרב

חלק מן האלים ישרדו: אחיו של אודין וִילי ובניו של אודין וִידַ‏אר ו-וַ‏אלִי. שני בניו המתים של אודין בלדר והוֹ‏ד יחזרו מעולם המתים. בניו של תור מוֹ‏די ומַ‏גְנִי ישרדו וירשו את מקבתו. האל הוֹ‏ניר יזכה לחזות את העתיד לאחר הקרב. אף אלה לא מוזכרת בתיאורי המצב לאחר הקרב אבל יש המניחים כי פְריג, פְרֵייה ואחרות שרדו.

לאחר החורבן, ארץ חדשה תעלה מן הים, יפה למראה ובעלת קרקע פורייה. שמש חדשה תופיע בשמים, שכן אלת השמש סול תלד בת לפני שתיבלע על ידי הזאב. צמד בני אדם, לִיף וליפְתְרַ‏סיר, ישרדו את הקרב מכיוון שיתחבאו עמוק בתוך יֵגְדרַ‏סיל , העץ המקיף את כל היקום, וצאצאיהם ימלאו את הארץ החדשה.
 
מתוך החשיכה והמים יעלה עולם חדש ואידאלי, כל חולשה וסבל יעלמו לנצח. ייווצר עולם בו בני האדם והאלים יחיו בשלום ובו שפע לכל.

קישורים חיצוניים

* 
*

הערות שוליים

‏


 

קריית עקרון היא מועצה מקומית השוכנת דרומית-מזרחית לרחובות, סמוכה למזכרת בתיה ושייכת מנהלית למחוז המרכז של מדינת ישראל. המועצה שוכנת מזרחית לכביש 40.
קריית עקרון הוקמה ככפר עקרון בסוף שנת 1948 במקומו של הכפר הערבי עאקיר, ששכן במקום ונחרב במלחמת העצמאות.
היא קרויה על שם העיר הפלשתית עקרון, ששמה השתמר כנראה בשם הכפר הערבי עאקיר. 

לאחר כיבוש הכפר עאקיר במאי 1948 החלו עולים להתיישב בבתיו הנטושים. בנובמבר אותה שנה הוקמו על השטחים החקלאיים של הכפר מעברות -  "מעברת עקיר" ו"מעברת גבעת ברנר" שקלטו את העולים שהגיעו ממדינות שונות, בין השאר מבולגריה ומתימן.
בשנת 1953 צורפה מעברת עקיר לכפר עקרון וב-1955  צורפה מעברת גבעת ברנר ליישוב. בשנת 1958 צורפה  גם "עקיר החדשה".
בשנים 1954 עד 1963 היה כפר עקרון שייך למועצה האזורית ברנר.
ב-1963 שונה השם לקריית עקרון והיישוב הוכרז כמועצה מקומית.

בקריית עקרון מרכז מסחרי מהגדולים בישראל – "בילו סנטר", הנמצא על כביש 411, סמוך לצומת בילו. המרכז ממשיך להתפתח, ועיקר צמיחתו היום נעשית מצדו המערבי של הכביש, במקום שעד לפני שנים אחדות היו פרדסים. 

מול בתיה הדרומיים של קריית עקרון נמצא בסיס חיל האוויר תל נוף, ורעש המטוסים הממריאים ממנו נשמע היטב ביישוב.

שטח היישוב הורחב בספטמבר 1996 ל–2,500 דונם, כשבג"ץ החליט על החזרת שטח מרכז הקניות ביל"ו סנטר לקריית עקרון.

ב-2003 יזמה ממשלת ישראל תוכנית לאיחוד רשויות מקומיות מתוך שאיפה ליעל את השלטון המקומי. בין היתר הוצע לאחד את המועצה המקומית קריית עקרון עם עיריית רחובות. חלק מתושבי היישוב התגייסו למאבק, אשר כלל חתימות על עצומה, שלטי חוצות והפגנה בצומת בילו. בסופו של דבר ההצעה נגנזה וקריית עקרון שמרה על עצמאותה. בנוסף היו באותו זמן תושבים בקריית עקרון אשר ביקשו להתאחד עם מזכרת בתיה הסמוכה, הקטנה מקריית עקרון. ההצעה נתקלה בהתנגדות מצד מזכרת בתיה, ולא יצאה אל הפועל.

דמוגרפיה

על פי התחזיות מספר התושבים צפוי לגדול, בשנים 2010 - 2020, לכדי 15,000 תושבים.

קישורים חיצוניים

*
* על המועצה המקומית, מאתר הלשכה המרכזית לסטטיסטיקה
*



הֵיימְדַ‏אל, אחד מאלי האייסיר במיתולוגיה הנורדית. תפקידו העיקרי הוא לזהות כל סכנה המתקרבת לאסגארד ולהזהיר את שאר האלים.

דמותו של היימדאל

היימדאל היה בנו של אודין ותשע אמהות שונות, כולן אחיות, הולידו אותו. על פי אחת הסברות, מדובר בתשעת בנותיו של אל הים אייגיר. כדי להצליח בתפקידו כשומר אסגארד ניחן היימדאל בחושים מחודדים במיוחד. ראייתו כה חדה עד כי הצליח לראות למרחק של כמאה ליגות (כ-500 קילומטר) ביום ובלילה ושמיעתו אפשרה לו לשמוע את צמיחת הדשא על האדמה והצמר על גבי כבשים. בנוסף, לא היה זקוק כלל לשינה (אלים אחרים, ביניהם אודין וסיף - אשתו של תור - כן ישנים בסיפורים מסוימים). אחת הפואמות של האדה הפואטית מתארת את היימדאל כבעל כוח פיזי אדיר, בסיפור אחר בו נגנבת מקבתו של תור (מְיוֹ‏לְניר) על ידי הענק תְרים, מעלה היימדאל את הרעיון כיצד לקבלו בחזרה ובכך מוצג כחכם, במיוחד לאור העובדה כי תפקיד ממציא הרעיונות שמור בדרך כלל ללוקי.

היימדאל היה שומר הקרן גְיאַ‏לְהוֹ‏רְן (בתרגום חופשי "הקרן המצלצלת", קשורה גם לצעקה ושירה), אשר הייתה שייכת ככל הנראה לאודין. משכנו של היימדאל נקרא הימינְבְיוֹ‏רְג (בתרגום מילולי "הר שמיים") אשר נמצא בקרבה לבּ‏יפְרוֹ‏סְט, גשר הקשת הענן המוביל לאסגארד. האדה הפרוזאית טוענת כי מבין הסוסים השונים אשר היו בבעלות האלים, הסוס גוּ‏לְטוֹ‏פ (בתרגום חופשי "מכוסה בזהב") היה שייך להימדאל. העובדה לא מופיעה בשום מקור אחר וייתכן כי מדובר באחד מנסיונות האדה הפרוזאית להכניס סדר במיתולוגיה, בנוסף לא ברור מדוע היה זקוק שומר השער לסוס.

היימדאל היה יריבו של לוקי. הפואמה הוסדראפה (Húsdrápa) מתארת בין השאר כיצד לוקי נלחם עם "בנם של תשע אמהות" על חפץ מסוים הקרוי האַ‏פְנירַ‏ה (כנראה חתיכת ענבר). האדה הפרוזאית מספרת כי לוקי גנב מחורזת מהאלה פריה והיימדאל יצא להחזיר אותה. לוקי הפך את עצמו לכלב ים והתחבא ביניהם. היימדאל מצא אותו, הפך עצמו גם כן לכלב ים, הביס את לוקי והחזיר את המחרוזת. בסיפור הראגנארוק יזעיק היימדאל את האלים לקרב כאשר ינשוף בקרן גְיאַ‏לְהוֹ‏רְן. בקרב עצמו ילחם מול האל לוקי, שניהם יהרגו. בנוסף לזאת, מזכירה האדה הפרוזאית פואמה אחרת - "הֵיימְדַ‏אלגַ‏אלד" - אשר ככל הנראה עסקה בהיימדאל אולם לא נשתמרה.

היימדאל היה ידוע במספר שמות נוספים - האל הלבן, הַ‏אלינְסְקידי ("מקל מכופף"), גּ‏ולינְתַ‏אני ("שיני זהב") ו-וינְדְלֶ‏‏‏ר ("מחסה מפני הרוח"). שלושת הכינויים הראשונים מקשרים את היימדאל לאיל, הכינוי הַ‏אלינְסְקידי ("מקל מכופף") הוא גם שם ציורי לאיל, ככל הנראה בגלל הצורה המעוקלת של הקרניים. הכינוי גּ‏ולינְתַ‏אני יכול להתייחס לשיניים הצהובות של אילים מבוגרים ואילו "אל לבן" קשור לצבע הפרווה. הקשר לאיל מתחזק מכוון שהמונח "ראשו של היימדאל" הוא שם ציורי לחרב.

קישורים חיצוניים

* - תרגום לאנגלית של ארתור ברודור. היימדאל מוצג כאחד האייסיר ורוב מעלותיו מצוינות בחלק הראשון אשר נקרא גילפגינינג ("הונאתו של גילפי"), קטע 27.
* - תרגום לאנגלית של הנרי בלואוס.
* על היימדאל - Sayers, William , 1993, Irish Perspectives on Heimdallr
* ממספר אנציקלופדיות.


 
 

חַ'אן יוּנֶס (בערבית: خان يونس, אכסניית יונס) היא העיר הפלסטינית השנייה בגודלה ברצועת עזה, השוכנת במרחק של כ-2 קילומטר ממזרח לחופי הים התיכון, בין הערים עזה ודיר אל-בלח בצפון ורפיח בדרום. אוכלוסייתה של העיר, כולל מחנות הפליטים בתחומה, הוערכה כ-179,300 נפש נכון לשנת 2006. מספר הפליטים בתחום ח'אן יונס הוערך ב-179,900 נכון לשנת 2006.

כמות הגשמים היורדת בח'אן יונס היא כ-200 מ"מ לשנה. היקף אדמות המעובדות על ידי תושבי העיר ופרבריה ושייכות לתחום המוניציפלי שלה, מגיע לכ-50,000 דונם.

היסטוריה
לאור העובדה שח'אן יונס ממוקמת בלב עמק המרזבה וקרבתה למקורות מים צלולים, חוקרים רבים סבורים כי היו קיימים כנראה יושבים עתיקים בעבר באזור העיר המודרנית. יש המזהים את העיר עם "ינוסיס" עיר שמוזכרת אצל הרודוטוס כאחת מהערים שניתנו לערבים על ידי מלך פרס. המקום נודע לפני הקמתה של ח'אן יונס כ"א-סיליקה".
 
העיר הוקמה כנראה בשנת 1389 על ידי האמיר הממלוכי יונס א-נוריזי שבנה במקום אכסניה (חאן) ומסגד. היישוב התפתח סביב מוסדות אלה ושימש כתחנת מעבר לתנועה מסחרית וצבאית על דרך מצרים. בעבר היו מקומות שבהם תורגם השם לעברית כ"חנות יונה". שם זה היה תוצאה של תרגום שגוי, בצירוף עם מסורת מקומית של בני ח'אן יונס שקישרו את עירם עם יונה הנביא. 

בשנת 1517 נכבשה ח'אן יונס, יחד עם כל ארץ ישראל, על ידי האימפריה העות'מאנית. המקום היה כנראה לא מיושב במשלמי מסים במהלך המאה ה-16 עקב אי הופעתו ברשימות המיסים של האימפריה העות'מאנית. אבל רשימות אלו מגלות כי שכן בו ח'אן ותחנה לגביית מסי דרך (כהן ולואיס, 1978). בתחילת המאה ה-17 ביצרו העות'מאניים את האכסניה והציבו בה חיל משמר. העיר נודעה בגניה הירוקים במאה ה-19, ובשנת 1868 הוערך מספר תושביה בכ-1,000 איש.

במהלך מלחמת העולם הראשונה נכבשה ח'אן יונס על ידי בריטניה. ח'אן יונס הייתה בימיו הראשונים של הכיבוש הבריטי קו הגבול שצפונה ממנו ניצלו הבריטים את מימי המקום. מדרום לח'אן יונס הביאו הבריטים מים לצבאם ברכבות ממצרים. במהלך המלחמה הייתה העיר מרכז מסחרי חקלאי, לאחר תום המלחמה ירד מעמד זה של העיר.

מסיומה של מלחמת העצמאות הייתה העיר תחת שליטה מצרית עד שנת 1956. אוכלוסייתה של העיר גדלה, הרבה בשל זרימת של מאות פליטים אל שטחה כתוצאה ממלחמת העצמאות. המצרים הקימו מחנה פליטים ממערב לישוב והושיבו את רוב הפליטים שם. בשנת 1955  מנתה אוכלוסיית העיר יותר מכ-12,000 נפשות. במהלך שנות ה-50 שימשה תחנת המשטרה בכניסה המזרחית לעיר כבסיס של גדוד פדאיון. בשנת 1955 פוצצה התחנה על ידי צה"ל כחלק מפעולות התגמול של מדינת ישראל נגד המפגעים ושולחיהם. ב-2 בנובמבר 1956 נכבשה ח'אן יונס במהלך מבצע קדש על ידי מדינת ישראל. העיר הוחזרה במהרה לידי המצרים ונשארה בשליטתם עד לשנת 1967. במהלך מלחמת ששת הימים נכבשה בשנית העיר, לאחר קרבות שריון וצלפים, על ידי ישראל והושלט בה משטר צבאי. בשנת 1993 עברה העיר, יחד עם כל רצועת עזה, לידי הרשות הפלסטינית.

באינתיפאדת אל אקצה שימשה העיר כבסיס של ארגוני הטרור לירי רקטות קסאם ופצצות מרגמה על יישובי גוש קטיף וציר כיסופים. הבתים של פאתי חאן יונס, צופים על ציר כיסופים ועל כפר דרום, נותנים לצלפים הפלסטינים יתרון טקטי ועמדה מצוינת לביצוע פיגועי ירי כנגד אזרחים וחיילים ישראליים. המתנחלים ביקשו מצה"ל להרוס בתים אלה מטעמי ביטחון, אך צה"ל נמנע מכך עקב צו של בג"ץ. בעקבות הרצח של טלי חטואל וארבע בנותיה והירי על האזכרה לכבודה, אישר בג"ץ לצה"ל להרוס בתים אלה. בתגובה לירי המרגמות צה"ל ביצע מספר פעולות ותקיפות בחאן יונס.

לקריאה נוספת
* הידעת את הארץ, יוסף ברסלבי, כרך ב', הוצאת הקיבוץ המאוחד, 1956.
* מדריך ישראל, סיני וחבל עזה, עורך אריה יצחקי, הוצאת כתר, 1979.
* אנציקלופדית מפה הוצאת מפה, כרך ראשון.
*  (1978) ... Cohen and Lewis. Population and Revenue in the Towns of Palestine
* 

קישורים חיצוניים
* על פעולת התגמול בח'אן יונס


 
 



חיים אבירי (נולד ב־1920), מורה למתמטיקה ומחבר ספרי לימוד בתחום זה. 

חיים אבירי נולד בשנת 1920, הוא קיבל תואר שני מהאוניברסיטה העברית בירושלים. עם סיום לימודיו החל לעבוד בהוראת מתמטיקה בבתי ספר תיכוניים ובפרט "אהל שם" ברמת גן. 

אבירי מוכר בעיקר בשל ספרי הוראת המתמטיקה שכתב במשך עשרות שנים, ומאות אלפי תלמידי תיכון נעזרו בהם בלימודיהם.

מספריו
להלן מספר מהספרים שהוציא:

* אלגברה לבחינות בגרות: שלוש יחידות לימוד יצא לאור על ידי הוצאת מישלב, בשנת 1981
* אלגברה מצומצמת; אוסף בעיות שיטתי לתלמידי בתי ספר ת כונים ונבחנים חיצוניים, יצא לאור על ידי הוצאת מישלב, בשנת 1968, מכיל 88 עמודים
* אלגברה ספרותית: מבחר בעיות בצרוף הדרכה ופתרונות, יצא לאור על ידי הוצאת המכון הישראלי להשכלה בכתב, בשנת 1974 
* אלגברה רחבה; אוסף שיטתי של בעיות לתלמידי המגמות המטימטיות ולמתכוננים לקונקורסים לבתי-ספר גבוהים, יצא לאור על ידי הוצאת מישלב - מכון ישראלי להשכלה, בשנת 1983
* אלגברה רחבה: ארבע וחמש יחידות לימוד - אוסף חדש של בעיות ותרגילים, יצא לאור על ידי הוצאת מישלב, בשנת 1985
* אלגברה תיכונית - חוג ראשון + חוג שני, יצא לאור על ידי הוצאת מישלב, בשנת 1979
* אלגברה תיכונית מורחבת: 4-5 יחידות לימוד, יצא לאור על ידי הוצאת מישל"ב - מכון ישראלי להשכלה בכתב, בשנת 1980
* בעיות באנליזה מתימטית: שלוש יחידות לימוד, יצא לאור על ידי הוצאת מישלב, בשנת 1983
* גאומטריה אנליטית (4 ו-5 יחידות לימוד): אוסף בעיות - מהדורה מורחבת ומעודכנת, יצא לאור על ידי הוצאת מישלב, בשנת 1997
* גאומטריה וטריגונומטריה: ספר לימוד לתלמידים בכל מסלולי החינוך הטכנולוגי, יצא לאור על ידי הוצאת אורט, בשנת 1994
* חשבון דיפרנציאלי ואינטגרלי - מבחר שיטתי של בעיות ותרגילים, יצא לאור על ידי הוצאת חידוש, מכיל 82 עמודים
* טריגונומטריה - ספר לימוד ושאלון, יצא לאור על ידי הוצאת חידוש, בשנת 1990, מכיל 188 עמודים
* יסודות המתמטיקה המודרנית : ספר לימוד לתלמידים בבתי-ספר על-יסודיים, יצא לאור על ידי הוצאת מישלב, בשנת 1979
* מתמטיקה : תדריך לסימנים, הגדרות, נוסחות ומשפטים, יצא לאור על ידי הוצאת מישלב - מכון ישראלי להשכלה, בשנת 1974
* סטטיסטיקה - מגמה חברתית, יצא לאור על ידי הוצאת מכון ישראלי להשכלה
* שאלון טריגונומטרי, יצא לאור על ידי הוצאת חידוש, בשנת 1964, מכיל 67 עמודים
* שיעורים בגאומטריה של המישור (מהד' מורחבת), יצא לאור על ידי הוצאת מישלב, בשנת 1988
* שעורים בהסתברות ובסטטיסטיקה : 3 יחידות לימוד, יצא לאור על ידי הוצאת מישלב - מכון ישראלי להשכלה, בשנת 1983

הערות שוליים



 


אפולו 7 הייתה המשימה המאוישת הראשונה בתוכנית אפולו להנחתת אדם על הירח. מטרתה הייתה לבדוק את תפקוד תא הפיקוד, לבדוק את ביצועי הצוות, רכב החלל ואמצעי תמיכת המשימה. במשך 11 יום בוצעו מבחנים שונים בחללית. מערכת ההנעה של החללית, שנועדה להכניס אותו למסלול סביב הירח ולהוציא אותו משם, פעלה ללא תקלה במשך שמונה הפעלות שנמשכו בין חצי שנייה ל־67 שניות.

תיאור המשימה
אפולו 7 שוגרה ב־11 באוקטובר 1968. צוותה כלל את דון אייסל, וולט קנינגהאם, והמפקד וואלי שירה. החללית שוגרה על גבי טיל סטורן IB, והייתה זו הפעם הראשונה ששוגרו אסטרונאוטים בעזרת טיל זה (למעט אפולו 1, ששיגורה נכשל). השלב הראשון נפל שתי דקות ו־25 שניות לאחר השיגור. השלב השני, שכונה S-IVB, נותק לאחר הקפה וחצי, ונשאר במסלול קרוב לחללית, שם שימש לאימוני מפגש בחלל.

לאחר ניתוק השלב השני, שירה הפעיל את מנועי תא הפיקוד כדי להתרחק ממנו למרחק כ־17 מטרים, ואז התהפך כדי לדמות עגינה. ביום שלמחרת, כאשר השלב השני היה מרוחק כ־128 ק״מ ממודול הפיקוד, הצוות התקרב אליו והגיע עד למרחק של כ־23 מטרים.

וולטר קנינגהאם דיווח שלוחות חיפוי של הטיל סאטורן 5 לא נפרשו במלואם. בטיסות מאוחרות יותר לוחות אלה יושלכו בעזרת מטעני נפץ. לאחר זאת, נוסו מנועי תא השירות. הניסיון הראשון טילטל מעט את רכב החלל, עד ששירה קרא "יאבאדאבאדו!" מאוחר יותר אמר אייסל, "לא ידענו בדיוק למה לצפות, אבל קיבלנו יותר ממה שציפינו לו." רכב החלל תפקד כמעט ללא תקלות במשך קרוב ל־11 יום. מדי פעם, הטמפרטורה באחד מתאי הדלק שסיפקו חשמל לחללית עלתה, אך מנגנוני חלוקת עומס מנעו מחסור בחשמל. הצוות התלונן על רעש המאווררים במעגלי סביבת החיים, וכיבה אחד מהם. זה לא הועיל, ולכן כובה גם המאוורר השני. התא נשאר נוח לשהייה, אם כי מים התעבו על צינורות הקירור. הצוות ניקז את המים העודפים החוצה בעזרת מערכת סילוק השתן.

רגע אחד של חרדה עבר בבקרת המשימה, כאשר שני קוי מתח חילופין הפסיקו לעבוד, ביחד עם מחזורים אוטומטיים של מאווררי מיכלי החמצן וגוף החימום שלהם. אך איפוס ידני של מפסקי מתח החילופין החזיר אותם לפעולה תקינה.

שלושה מתוך חמשת חלונות החללית צברו אדים עקב שימוש בחומר איטום לא מתאים (שהוחלף רק באפולו 9). זמן קצר לאחר שהחללית עזבה את כן השיגור ומגדל החילוץ הושלך, על שניים מהחלונות היו משקעי פיח, ועל שניים אחרים התעבות מים. כעבור יומיים, קנינגהאם דיווח שרוב החלונות היו במצב טוב למדי, למרות שלחות הצטברה בתוך אחד החלונות. המצב היה דומה גם ביום השביעי. אך גם עם מגבלות אלו, החלונות היו שמישים. אלו ששימשו לתצפית במהלך המפגש עם השלב השני היו נקיים מספיק. תצפיות ניווט בעזרת טלסקופ וסקסטנט היו קשות לביצוע אם בוצעו מיד לאחר השלכת פסולת נוזלית. לעתים היה צורך להמתין מספר דקות עד שחלקיקי הקרח יתפזרו. אך באופן כללי, החלונות היו נקיים די הצורך לתצפיות כלליות ולצורך זיהוי ציוני דרך, ולצורך צילומים דרך החלון.

רוב המערכות תמכו בפעולות החללית ובתפקודה כמתוכנן. מערכת סילוק הפסולת פעלה היטב, אך הייתה מרגיזה. שקיות הפסולת נסגרו בקלות ואוכסנו במיכלי מזון ריקים במחסן הציוד. אך השקיות היו לחלוטין לא נוחות ולעתים קרובות העלו ריחות לא נעימים.

המטענים של הסוללות הדרושות לחזרה לכדור הארץ הראו ערכים של 50 עד 75 אחוז פחות מהמצופה. החמורה מכל הייתה התחממות היתר של תאי דלק, שהיו עלולים להיכשל כאשר החללית הייתה רחוקה מכדי לחזור לכדור הארץ בכח הסוללות בלבד, גם אם היו מלאות. בעיות אלו טופלו לפני שיגור אפולו 8.

כ-15 שעות לאחר השיגור פיתח שירה הצטננות, וקנינגהאם ואייסל נדבקו ממנו זמן קצר לאחר מכן. בעוד בתנאי כבידה הצטננות יכולה להיות בלתי נוחה, בתנאי חוסר כבידה היא הופכת למטרד אמיתי. בהיעדר כוח משיכה, עודפי ליחה אינם מתנקזים מהאף ומצטברים בו. הפתרון היחיד הוא  לנשוף חזק, מה שיכול להכאיב בעור התוף. מספר ימים לפני חזרתם אל פני  הארץ, החלו האסטרונאוטים להעלות חששות, שמא לא יוכלו לנקז את אפם כאשר ראשם נתון בתוך הקסדה של חליפת החלל. הלחץ המצטבר בתוך מערות האף עלול היה לפרוץ את עור התוף שלהם. איש בקרת המשימה על הקרקע ניסה לשכנע אותם לחבוש את הקסדות בכל זאת, אך שירה נשאר במריו. כל אחד מהם לקח כדור להקלת הלחץ שעה לפני הנחיתה, והיא עברה בשלום מבחינה זו.

המשימה השלימה 163 הקפות, והייתה הראשונה לשדר שידור טלוויזיה חי ממסלול. היא הושלמה בנחיתה תקינה באוקיינוס האטלנטי מדרום מזרח לברמודה. שקי הציפה של האפולו נוסו לראשונה בנחיתה זו. קפסולת הנחיתה התהפכה בעת הנחיתה במים, ושקי הציפה החזירו אותה למצב ישר. הצוות נאסף על ידי מסוק אל ה-USS Essex בשעה 8:20 בבוקר.

הצוות
.
וולטר שירה הבן

מפקד המשימה. נולד ב-12 במרץ 1923 בהאקנסק, ניו ג'רזי. סיים לימודים באקדמיית הצי ב-1945, ובבית הספר לטיס של הצי ב-1947. קיבל תואר דוקטור לשם כבוד בהנדסה אסטרונאוטית ממכללת לפאייט, דוקטור לשם כבוד באסטרונאוטיקה מהמכללה להנדסה של ניוארק, ותואר דוקטור לשם כבוד במדעים מאוניברסיטת דרום קליפורניה. התאמן כאסטרונאוט בנאס"א בשנים 1959 - 1969.
* 1948 - 1959: טייס בצי האמריקאי. בין תפקידיו היו טייס על נושאת מטוסים וקצין מבצעים. השתתף כטייס במלחמת קוריאה.
* 1959 - 1969: אחד משבעת האסטרונאוטים הראשונים והיחיד שטס על שלושת החלליות - מרקורי, ג'מיני ואפולו. כטייס מפקד הטיס את הטיסה הראשונה של אפולו אפולו 7).
שירה פרש משירות בנאס"א ובצי ב-1970, ומאז כיהן בהנהלת מספר חברות פרטיות בתחום המימון, איכות הסביבה, ואחרים. נפטר במאי 2007.

וולטר קנינגהאם

טייס רכב הנחיתה על הירח (שלא נכלל במשימת אפולו 7). נולד ב-16 במרץ 1932, בקרסטון, איובה. בוגר בית הספר התיכון "וניס" בווניס, קליפורניה. הצטרף לצי האמריקאי ב-1951 והחל בלימודי הטיסה ב-1952. ב-1953 הצטרף לטייסת נחתים, ושירת בשירות פעיל בחיל הנחתים האמריקאי עד אוגוסט 1956, ובמילואים עד 1975. הוא מחזיק בדרגת קולונל בחיל הנחתים.

דון פ' אייסל

טייס תא הפיקוד. נולד ב-23 ביוני 1930 בקולומבוס, אוהיו. נפטר ב-1 בדצמבר 1987 מהתקף לב.

סיים לימודים באקדמיית הצי, והצטרף לחיל האוויר כטייס. הטיס מטוסי סילון, והיה טייס ניסוי. ב-1964 הצטרף לנאס"א כאסטרונאוט. מלבד אפולו 7, היה חבר בצוותי הגיבוי של אפולו 1 ואפולו 10.

ב-1972 פרש מחיל האוויר האמריקאי ומתוכנית החלל בדרגת קולונל, כדי להיות מנהל חיל השלום האמריקאי בתאילנד. בסוף שליחות זו מונה לתפקיד בכיר בחברה פרטית.

בין שאר העיטורים שקיבל, נמנה פרס אמי על שידור הטלוויזיה הראשון מהחלל, במסגרת אפולו 7.

קישורים חיצוניים

*, באתר מרכז החלל ע"ש קנדי
, באתר "אנציקלופדיה אסטרונאוטיקה"




הרובע הארמני הוא אחד מארבעת הרבעים בעיר העתיקה של ירושלים, לצד הרובע המוסלמי, הרובע היהודי והרובע הנוצרי. רובו של הרובע מוקף בחומה ומהווה שטח פרטי סגור של המנזר הארמני. זהו הקטן ברובעי העיר העתיקה, ומספר תושביו פחות מאלף.

רקע
העם הארמני היה הראשון שהתנצר כאומה בשנת 301 לספירה. חדירת הנצרות בקרב הארמנים הייתה מהירה יחסית, ולכן כבר בשלהי המאה ה-4 הייתה קהילה ארמנית בירושלים, ומאז ישנה רציפות של יישוב ארמני בעיר. הקהילה הארמנית שימשה כפטרונית של הקהילות המונופיזיטיות בירושלים, בעוד רוב הקהילות הנוצריות האמינו בדיאופיזיטיזם. מרכז חיי הקהילה היה בכנסיית המלאכים הקדושים, ששרידיה מצויים בימינו בכנסיית חנן שברובע. מטרת ההתיישבות הארמנית בירושלים הייתה שמירה על המקומות הקדושים בירושלים בכלל ובכנסיית הקבר בפרט. כן היוותה ההתיישבות הארמנית מרכז אליו הגיעו צליינים ומלומדים על מנת לשהות תקופות זמן משתנות בעיר הקדושה. צליינים אלה העשירו את קופת המתיישבים הארמנים והביאו לירושלים את מיטב אוצרות התרבות הארמנית.

בתקופה הביזנטית היו כנסיות ומנזרים רבים ברחבי ירושלים וסביבתה, אך עם הכיבוש הפרסי של ארץ ישראל בשנת 615, נחרבו רוב המוסדות הללו וחיי הקהילה הוגבלו בעיקר לשטחי הרובע הארמני והר ציון. בתקופת הצלבנים ידעה הקהילה פריחה ושגשוג ובנותיה באו בקשרי נישואים עם האבירים האירופאים. הידועה בבנות הארמנים שנישאה לצלבני הייתה אמה של מליסנדה, מלכת ירושלים. ב נבנתה באזור זה של העיר העתיקה קתדרלת יעקב הקדוש המהווה מרכז לארמנים בארץ ישראל.

בתקופה הממלוכית ולאחר מכן בתקופה העות'מאנית, הייתה לקהילה הארמנית חשיבות רבה בקרב העדות הנוצריות בירושלים. עקב היותה כנסייה לאומית, שעסקה גם בשימור התרבות, השפה והמורשת הארמנית, לא חל בקרב הארמנים תהליך של "ערביזציה" (היטמעות באוכלוסייה הערבית המקומית). כמו כן אין הארמנים מקבלים לשורותיהם מצטרפים חדשים שלא נולדו כארמנים, פרט לנשים שנישאו לארמנים והן נחשבות לארמניות לכל דבר. ב התפצל מהכנסייה הארמנית פלג שגם הוא לאומי-ארמני הנקרא "ארמנים-קתולים", הדובר ארמנית ומקיים את טקסיו בארמנית אך מכיר בסמכות האפיפיור. במאה ה-19 היו הארמנים הקהילה הראשונה שהפעילה בית דפוס בירושלים. בית הדפוס הארמני נוסד בירושלים בשנת 1833. החל מאמצע מאה זו החלה התיישבות ארמנית מחוץ לחומות העיר העתיקה והם רכשו קרקעות רבות בצפון-מערב העיר העתיקה. חלקים ניכרים מצדו המזרחי של רחוב יפו, כולל בניין עיריית ירושלים ההיסטורי, הם על שטח ארמני.

עד המאה ה-20 הורכבה הקהילה הארמנית בירושלים בעיקר מנזירים וממספר קטן של משפחות חילוניות שסיפקו שירותים שונים לנזירים. אולם בעקבות שואת הארמנים במלחמת העולם הראשונה הגיע לעיר גל פליטים ארמנים (כ-20,000 נפש) שרבים מהם נשארו בירושלים כאוכלוסייה קבועה ושינו את הרכב האוכלוסייה ברובע. בעקבות כך חדרו אף אלמנטים חילוניים לקהילה, אך הרובע המשיך לתפקד כמרכז דתי. ב-1948 נמלטו לרובע רוב הארמנים שחיו בכפרים ובערים שנכבשו על ידי מדינת ישראל במלחמת העצמאות.

בין 1948 ל-1967 נחסמה הגישה להר ציון בו שוכן בית הקברות הארמני והקהילה נאלצה לקבור את מתיה בשטח הרובע.

רובע שהוא מנזר
הרובע מוקף חומה והוא כולו מהווה את מנזר יעקב הקדוש. שערי המתחם נסגרים עם לילה (22:00) ורק תושביו מורשים להיכנס. הנזירים מתקיימים מקיצבה ממשלתית-כנסייתית ואילו תושביו החילוניים של הרובע משלמים שכר דירה למנזר. חלק מספקי השירותים נהנים ממגורים תמורת תשלום סמלי בלבד. בית הספר של הרובע נמצא במנזר ומנוהל על ידי הכנסייה. כמו כן מקיים המנזר גני ילדים, מועדוני נוער ומבוגרים ומועדון ספורט וסמינר להכשרת כמרים, שהוא המוסד העליון מסוג זה ואליו נשלחים פרחי-כמורה מארמניה ומהפזורה הארמנית (למשל מארצות הברית וגרמניה) על מנת להשתלם. סטודנטים חילונים המעוניינים ללמוד באוניברסיטאות בארץ או בחו"ל זוכים במלגה הממומנת מקרן שנוסדה על מנת לסייע לעם הארמני לאחר הטבח. המועדונים הם סממן של קיום חילוני בתוך הרובע, אין להם לגיטימציה דתית פורמלית, כמרים ואנשי כנסייה אינם חברים בהם ואינם לוקחים חלק בפעילותם, כדי לא לתת להם לגיטימציה רשמית. הצורך בקיום הקהילה מחייב פשרות ממין זה.

מתקיימת הפרדה בין הקהילה לבין הכמרים. לפי כללי הרובע, כומר הקהילה לא יכול לבוא משורות בני-הקהילה. כנסיית הקהילה הירושלמית היא דיר אל- זיתונה, הנמצאת בשולי הרובע ושם הם מקיימים את טקסיהם, בעוד קתדרלת ג'יימס הקדוש משמשת ככנסייה לטקסים רשמיים, תפילות החגים וטקסים לרגל ביקור אנשי דת בכירים.

בשולי הרובע, מחוץ לחומת המנזר אך בתוך השטח הקרוי "הרובע הארמני", נמצאים מנזר השייך למארונים ומתחם סנט מרק השייך ל. בפינתו הצפון-מערבית של הרובע הוא גובל עם "הרובע הפרוטסטנטי", מתחם מבנים שבמרכזם כנסיית המשיח. כן מצויים מחוץ לחומות הרובע מספר מבני מגורים המיועדים לשכירות השייכים לכנסייה הארמנית ומושכרים לכל דורש, בחלקם מתגוררים יהודים.

מבנים בעלי חשיבות
* המוזיאון הארמני
* הפטריארכיה הארמנית וסמינר הכמרים הארמני הצמוד אליה
* קתדרלת יעקב הקדוש

לקריאה נוספת
* ויקטור עזריה, הארמנים בירושלים: שכונה בתוך מנזר מופיע בספר וילנאי ובירושלים - מבחר מאמרים בעריכת אלי שילר, 1993
* דוד קרויאנקר, ירושלים - מבט ארכיטקטוני, כתר הוצאה לאור, 1996.

קישורים חיצוניים

*
*
*
*




לבבות הוא משחק קלפים לארבעה שחקנים שמטרתו היא לקבל כמה שפחות נקודות. המשחק מסתיים כאשר ראשון השחקנים עובר את סף 100 הנקודות. המנצח הוא בעל הנקודות הנמוך ביותר באותו שלב. בגרסאות שונות, המשחק גם קרוי מלכה שחורה.

אופן החלוקה
משתמשים בחבילה מלאה של 52 קלפים, לא כולל ג'וקרים או קלפי פרסומת למיניהם. יש לחלק ל-4 שחקנים כאשר כל שחקן מקבל בתחילת המשחק 13 קלפים. משמעות הדבר היא כי כל החבילה מחולקת, בלי שתישאר "קופה" (מכיוון ש-13 קלפים כפול 4 שחקנים יוצא 52 קלפים לכל השחקנים ביחד).

את הקלפים מומלץ לסדר לפי סימן (משמאל לימין: תלתן, יהלום, עלה, לב) ולפי סדר עולה (משמאל לימין: מקלף מספר שתיים ועד אס).

חלוקת הנקודות
כל קלף לב שווה נקודה והקלף מלכה עלה שווה 13 נקודות. סך כל הנקודות המחולקות בסיבוב אחד הינו 26.

מהלך המשחק
לאחר חלוקת הקלפים, כל שחקן מעביר שלושה קלפים (הקלפים אותם הוא יעדיף שלא להחזיק, בהתחשב ביתר הקלפים שבידיו. על פי רוב, מומלץ להעביר את שלושת הקלפים בעלי הערך הגבוה ביותר). בסיבוב הראשון - לשחקן שמשמאלו, בסיבוב השני - לשחקן שמימינו, בסיבוב השלישי - לשחקן היושב מולו, ובסיבוב הרביעי לא מעבירים כלל(כך, בצורה מחזורית עד שאחד השחקנים מקבל לפחות 100 נקודות). 
 
את המהלך הראשון יתחיל תמיד השחקן שיש לו את הקלף , ואז כל שחקן שם קלף תלתן בעל ערך כלשהו (שחקן שאין בידיו תלתן, רשאי להניח כל קלף אחר, פרט ללבבות ו-). השחקן ששם את הקלף מהסוג ששם הראשון, בערך הגבוה ביותר, לוקח את ארבעת הקלפים (בסיבוב הראשון, יהיה זה השחקן שהניח את התלתן הגבוה ביותר), ושם אותם הפוכים לידו, ואז הוא מתחיל את המהלך הבא עם כל קלף שירצה מלבד הלבבות.
 
את קלף לב הראשון, ניתן להניח רק במידה ולשחקן אין אף קלף, בכל ערך שהוא, מהסוג שהניח הראשון. במקרה כזה, הוא רשאי (אך אינו חייב) להניח קלף לב.
מרגע זה ואילך, רשאי כל שחקן הפותח סיבוב, לפתוח בלב.
כשנגמרים לכולם הקלפים, לאחר 13 סיבובים, כל משתתף סופר  את הנקודות שהוא אסף על פי הקלפים המונחים לידו, ואז רושמים לכל אחד כמה נקודות הוא קיבל.
בצורה כזאת משחקים עד ששחקן אחד מקבל 100 נקודות, ואז הוא מפסיד והמשחק נגמר.

כללים מיוחדים
* אסור להתחיל עם לב כל עוד לא שמו לב במהלכים קודמים.
* שחקן שאסף את כל הקלפים ששווים נקודות (כל הלבבות ובנוסף את המלכה עלה) לא מקבל אף נקודה, וכל שאר השחקנים מקבלים 26 נקודות. זה נקרא לירות בירח (Shoot The Moon). לנסות להגיע לכך זו אסטרטגיה מסוכנת, אבל אם משחקים היטב, היא עשויה להתברר כמשתלמת ביותר.
* בתור הראשון אין לשים מלכה עלה או כל קלף מסדרת לב.


 

חוזה דורוטאו אראנגו אראמבולה (José Doroteo Arango Arámbula ;   5 ביוני 1878 - 20 ביולי 1920) הידוע יותר בשם פרנצ'יסקו וייה או בקיצור פנצ'ו וייה היה אחד הגנרלים הבכירים במהפכה המקסיקנית.

חוזה דורוטאו נולד בעיירה סן חואן דל ריו שבמחוז דוראנגו במקסיקו. לא ידוע רבות על מוצאו, בעיקר בשל חוסר תיעוד רשמי. התאוריה הרווחת גורסת כי היה בנו של לואיס פרמן גורולה, חוואי ובן למשפחת מהגרים יהודית מאוסטריה.

בתחילת דרכו הועסק כאיכר בחוות אביו, אולם לאחר זמן מה עזב והפך לפורע חוק ושודד במחוז דוראנגו, מאוחר יותר היגר למחוז צ'יוואווה הסמוך ושם המשיך במעשיו. הוא נתפס מספר פעמים באשמות של שוד, גניבות סוסים ובקר, אך הצליח להשתחרר מהאישומים בעזרת קשרים.

שינוי משמעותי בחייו התרחש לאחר פגישתו עם אברהם גונזלס, נציג של המהפכן פרנסיסקו מדרו (שמאוחר יותר יהיה נשיא) בצ'יוואווה. גונזלס חשף אותו לראשונה לעולם הפוליטיקה ושינה את דרכי חשיבתו לגבי יחסו לפוליטיקה ולאנשים בעמדות הכח. מאותו זמן התחיל להחשיב עצמו למהפכן הנלחם למען עמו.

ב-1911 עזר וייה לניצחון צבא המהפכנים של מדרו (בתמיכת ארצות הברית) על הצבא הפדרלי של הנשיא הדיקטטור פורפיריאו דיאז. בתגובה נדון במשפט צבאי שלא בפניו למוות, והוא נאלץ לברוח לגבול ארצות הברית עד יעבור זעם. יותר מאוחר המשיך בסדרת המרידות נגד בני בריתו לשעבר, השליט הצבאי החדש ויקטוריאנו הוורטה ולאחר מכן מחליפו וונוסטיאנו קראנזה. 

ב-9 במרץ 1916 הוביל וייה כ-1,500 מורדים מקסיקניים במתקפה על העיירה קולומבוס שבניו מקסיקו, בתגובה להודעת התמיכה של ארצות הברית במשטרו של קראנזה. במתקפה נהרגו 17 מתושבי העיירה ובתים רבים נשרפו. בתגובה, שלח הנשיא וודרו וילסון משלחת של 12,000 חיילים במטרה לתפוס את וייה ולהביאו למשפט. משלחת זו הוכתרה ככישלון בינואר 1917.

שלוש שנים מאוחר יותר, ב-1920, נרצח וייה בהתנקשות בעיירה פאראל שבמחוז צ'יוואווה. וייה עדיין זכור במקסיקו כגיבור עממי, שמרד נגד העריצים למען הצדק והעם.

קישורים חיצוניים



 


פדריקו גרסיה לורקה (בספרדית: Federico García Lorca; 5 ביוני 1898 – 19 באוגוסט 1936) היה משורר ומחזאי ספרדי. כמו כן, היה חבר יצוגי של דור 1927 ונודע כצייר, פסנתרן, ומלחין. לורקה נעצר ב-16 באוגוסט 1936, ונרצח בידי כיתת יורים של אנשי הימין הפשיסטי בתחילת מלחמת האזרחים הספרדית, ככל הנראה בשל היותו הומוסקסואל מוצהר וקומוניסט בדעותיו, ומקום קבורתו לא נודע. יחד עם זאת, סרט דוקומנטרי שנעשה ב-2006 מעלה את האפשרות שגם למשפחתו היה יד בדבר.

לאחר רציחתו על ידי הפשיסטים נאסר להזכיר את שמו או להתייחס ליצירתו במשך כ-40 שנה, עד למותו של הרודן פרנקו. אולם כיום לורקה מוכר כאחד האמנים הגדולים של ספרד המודרנית. כמו כן, דמותו של לורקה ויצירתו המופלאה קיבלו, ממדים כמעט מיתיים בעולם כולו ובפרט בספרד.

בשנת 2009 פתחה ממשלת ספרד בחפירות לגילוי עצמותיו למרות התנגדות משפחתו. ככל הנראה לורקה נטמן בקבר אחים באזור העיר גרנדה.

ביוגרפיה

יצירתו

לורקה התפרסם בזכות "רומנסרו צועני" (מדריד 1928), "שירת הקנטה חונדו" (מדריד 1931) ו"קינה על איגנסיו סנצ'ס מחיאס" (מדריד 1935). שירי הספרים הללו מתאפיינים באווירה קדורנית של מיתוס פרימיטיבי ופרטי, אפל, והם ניחנים במקצב נפלא. ספריו האחרים, "משורר בניו יורק" (פורסם ב-1940 וראה אור בעברית בשנת 1999 בתרגום רמי סערי ובהוצאת כרמל) ו"דיוואן התמרית" (ראה אור בניו יורק ב-1940, לאחר מותו של המשורר) מתאפיינים בסוריאליזם ובכפל משמעות. בשנת 2002 התפרסם בהוצאת כרמל ובתרגום רמי סערי הספר "המשורר אומר את האמת", הכולל שש מתוך יצירותיו החשובות ביותר של לורקה, כולן פרי כתיבתו במהלך תשע שנות חייו האחרונות: "שירים בפרוזה", "ארץ וירח", "דיוואן התמרית", "שישה שירים גלגיים", "בכי על איגנאסיו סאנצ'ס מחיאס" ו"סונטות של האהבה החשוכה". קבצים אלה יוצרים תמונה ממצה, המשקפת את כתיבתו השירית הבוגרת של משורר אשר השכיל להתמודד באומץ עם מיניותו ההומוסקסואלית, עם החברה שבה חי ועם הפער העצום בין מאווייו לבין המציאות. 

כיליד אנדלוסיה הושפע לורקה מתרבות הפלמנקו שבאזור. הוא נהג לאסוף שירי פלנקו עממים והביא כמה מהם יחד ב"אוסף של שירים פופולריים מוקדמים". לורקה אף הקליט את עצמו שר שירי פלמנקו על הפסנתר ב-1931.
במשך השנים נוהגים אמני פלמנקו רבים כמו פאקו דה לוצ'יה, קאמארון דה לה איסלה ואנריקה מורנטה לבצע שירים של לורקה תוך אינטרפרטציה אישית שלהם.‏‏

ממחזותיו: "מריאנה פינדה" (חובר ב-1919–1920, הופק לראשונה ב-1920) - מחזה חברתי-רומנטי, "הסנדלרית המופלאה", מחזה בעל יסודות קומיים. הטרגדיות "חתונת הדמים" (חובר ב-1932, הופקה לראשונה במדריד 1933), "ירמה" (חובר והופק לראשונה ב-1934), "בית ברנרדה אלבה" (חובר ב-1936, הופק לראשונה ב-1945) עשירים בכוחות אפלים הקשורים עם היסודות אדמה, מוות, מים, ירח, פוריות. בשני הראשונים פיוט, אווירה פולחנית ובאחרון ביקורת חברתית ויסודות פרוזאיים. לורקה היה בעל חוש לחדשנות ולאפקטים בימתיים ומחזותיו התריסו נגד מוסכמות חברתיות. לורקה עצמו היה הומוסקסואל.

יצירות נוספות שלו הן "שושנה וסכין", "ככלות חמש שנים" (חובר ב-1931, הופק לראשונה ב-1945), "טרגיקומדיה של דון כריסטובל וסניוריטה רוסיטה" (שהועלה בישראל בשנות התשעים במסגרת "התיאטרון לילדים ולנוער" בשם "כריסטובל הנבל וסניוריטה רוסיטה"), "משחק הדואנדה ותורתו", "דוניה רוסיטה הרווקה" ו-"שפת הפרחים".

לורקה הלחין בעצמו כמה משיריו, בהם המחזור "שירים ספרדיים עתיקים", אותו הלחין עם פרננדו טורינה.
לורקה התפרסם גם כליברל ומותו הטראגי תרם לפרסומו העולמי. מותו של לורקה נשאר נושא אסור לאזכור ודיון בספרד עד פטירתו של פרנקו ב-1975.

שירו של מיכה שטרית "מקצב של שחורים בקובה" - מהדיסק "סנטיאגו דה קובה" הינו של שיר של פדריקו לורקה אשר תורגם בידי רמי סערי. מחווה לאחר משיריו המהורהרים, "ירוק ירוק אהבתיך", עשה הסופר והמשורר פנחס שדה (תחת שם העט ש. פנחס), שכלל אותו בספרו "הגנב", בו מבצע אותו זמר יליד ספרד המגיע להופעות בישראל. לאונרד כהן, שהכיר תמיד בהשפעתו, הלחין ועיבד את אחד משירי האהבה המרגשים ביותר שלו - "קח/י את הוואלס הזה".

כתבי לורקה בעברית
מחזות
*8 מחזות (תרגמה: רנה ליטוין), תל אביב: חרגול, 2007.
*בית ברנרדה אלבה: מחזה (תרגמה: רבקה משולח), תל אביב: אור-עם 1989.
*בית ברנרדה אלבה: מחזה (תרגמה: עזה צבי), רמת גן, בית צבי, 1988.
* דון פרלימפלין ואהבתו לבליסה בגן ביתו: הללויה ארוטית בארבע תמונות ופרולוג, גרסה קאמרית / פדריקו גרסיה לורקה (תרגמה מספרדית והוסיפה הערות ואחרית דבר: רנה ליטוין), ירושלים: כרמל, 1991.
*חלום וברונזה: מבחר שירים (ערכה ותרגמה: רנה ליטווין), תל אביב: הוצאת הקיבוץ המאוחד תשס"א-2001.
* חתונת דמים: טרגדיה בשלוש מערכות ושבע תמונות (תירגמה מספרדית: רנה ליטוין), תל אביב: עם עובד, תשמ"ח-1988.
*חתונת הדמים: מחזה (תרגם: רפאל אליעז) תל אביב, 1970.
* ירמה (תרגם: שמעון בוזגלו), אור-עם, 2008.
*ירמה: פואמה טראגית בשלוש מערכות ושש תמונות (תירגמה מספרדית: רנה ליטוין), תל אביב: עם עובד 1986.
*טרגיקומדיה של דון כריסטובל וסניוריטה רוסיטה (תרגמה מספרדית והוסיפה מבואות לקוראים צעירים: רנה ליטוין), ירושלים: כרמל 1989.
* ככלות חמש שנים : מחזה, אגדת הזמן בשלוש מערכות וחמש תמונות, 1391 (מספרדית: רנה ליטוין), תל אביב: ספרית פועלים, 1981.

שירה
*מבחר שירים: שירת קנטו חונדו, קינה על איגנסיו סנצ'ז מחיאס, רומנסרו צועני (תרגם: רפאל אליעז), מרחביה: ספרית פועלים, 1970.
*המשורר אומר את האמת (תרגם מספרדית ומגלגית והוסיף מבוא והערות: רמי סערי), ירושלים: כרמל 2002.
*משורר בניו יורק (תרגם מספרדית: רמי סערי; מבוא והערות: חביר דה לה פוארטה ורמי סערי), ירושלים: כרמל תשנ"ט-1999.
*משחק הדואנדה ותורתו (תרגמה מספרדית והוסיפה מבוא והערות: רנה ליטוין), תל אביב, תשמ"ט-1989.
* הסנדלרית המופלאה , פארסה עזה בשתי מערכות ופרולוג, גרסת 1930 (תירגמה מספרדית והוסיפה אחרית-דבר: רנה ליטוין), תל אביב: עם עובד, תש"ן-1990. ‬
* שושנה וסכין : מבחר שירים (מספרדית: רפאל אליעז; הרישומים מעשי ידי המשורר), תל אביב: עקד, 1969.
*'סונֶטות האהבה החשוכה', בתוך: דורי מנור, בריטון: שירים ותרגומי שירה, אחוזת בית, 2005.

לקריאה נוספת
*איאן גיבסון, לורקה, הוצאת עם עובד, תל אביב, 1993.
*רנה ליטוין, לורקה בעברית - או איך מתרגמים מנגינה?, נדפס ברב-קול, 1, תשנ"ט-1999.

קישורים חיצוניים

* 
*  - ארבעה שירים מאת פדריקו גרסיה לורקה, בתרגום דורי מנור
*, ואינפורמציה רבה ומהימנה על חייו, מתוך אוסף יצירותיו "8 מחזות" בתרגום רנה ליטוין, באתר "טקסט", כולל תמונה ראשונה מתוך מחזהו "הקהל"
* באתר "הבמה"
*, שתי פואמות פרי עטו בתרגום עזרא סדן ושרה סתו באתר "קשתות"
*, בספרדית ובתרגום חדש לעברית מאת ערן צלגוב
*, מתוך אתר הארץ - תרבות וספרות, בתרגום ערן צלגוב.

הערות שוליים


 
 
 


גוסטב ואסה (נהגה לרוב כגוסטאף) (12 במאי 1496 - 29 בספטמבר 1560) הוא כינויו של המלך גוסטב משבדיה שנולד בשם גוסטב אריקסון (ואסה). הומלך בשנת 1523 אבל נבחר כשליט כבר ב-6 ביוני 1521 לאחר שהוביל מרד כנגד המלך הדני. ואסה נחשב כיום בשבדיה ל"אבי האומה".

במהלך כהונתו הגיעה הפרוטסטנטיות לשבדיה.

גוסטב ואסה היה אדם אניגמטי שהוצג הן כמשחרר שבדיה והן כעריץ, דבר שהביא לכתיבת ספרים רבים אודותיו. כשעלה לשלטון היה אנונימי והפך לשליט מדינה מחולקת וללא שלטון מרכזי; הוא נשאר בשלטון למשך 37 שנים והשאיר אחריו שלטון מרכזי חזק עם חוקים אחידים.

בהיסטוריה השבדית הוא נזכר כמייסד של שבדיה המודרנית ומשחרר הארץ. גוסטב נהג להשוות את עצמו למשה רבנו שגם כן שחרר את עמו.

גוסטב נודע כאכזר וכעסן אבל גם אהב מוזיקה והיה בעל שנינות.

בנו הבכור אריק ירש אותו על כס המלוכה.

קישורים חיצוניים





טייגה (מהשפה המונגולית) היא סביבה אקולוגית האופיינית ביערות המחטים שלה באסיה, ובצפון אמריקה. 

הטייגה נמצאת במיקום צפוני תת-ארקטי, בסביבה ביוגאוגרפית קרה מאוד ולחה, בה רוב הצמחים הינם מחטניים כמו אשוחית, ארזית, אורן ואשוח המותאמים לאקלים הקר. ישנם גם עצים רחבי עלים המופיעים כמו התרזה, צפצפה רעדנית וערבה. אדמת ביצה על צמחייתה האופיינית גם היא רווחת באזור, והיא מכסה שטחים פנימיים בקנדה וצפון רוסיה. אזוריה של טייגה מהווים את אחד ממקורות החמצן הגדולים של כדור הארץ.

לאזור משויך מספר ניכר של ציפורים, בהן הקיכלי הסיבירי, קיכלי לבן וקיכלי שחור צוואר, הנודדות לאזור כדי לנצל את ימי הקיץ הארוכים בו ומזון החרקים השופע בעונה זו.

בטייגה חיות ציפורים אוכלות זרעים וציפורים אוכלות כל הניזונות מפגרים או טרף חי אשר נשאר באזור בחורף. נמנות בהן מיני צלוב מקור, עיט זהוב, עורבים ועקב מכנסיים (Buteo lagopus).

יונקים מועטים יחסית יכולים להתמודד עם החורפים הקשים באזור. הם כוללים את האייל הקורא, חתול הבר, הבונה, ארנבת השלג, הלמינג, הקאריבו ומספר מינים של משפחת הסמוריים כמו הגרגרן ונמית האורן.

הקרקע בטייגה היא חומצית עד מאוד בשל הצמחייה. כאשר נופלות המחטים של עצי המחט והן נרקבות, מופרשת מהן חומצה המונעת מצמחים אחרים שאינם מחטנים לגדול שם.

כמות המשקעים עומדת על 400-850 מ"מ בשנה בצורת גשם, שלג וערפל.

ראו גם
* טונדרה

קישורים חיצוניים
*, מתוך WWF
*


 
 
 
 

הספקטרום האלקטרומגנטי הוא אוסף כל הגלים האלקטרומגנטיים בכל התדרים האפשריים. הספקטרום של גופים שונים מכיל מידע פיזיקלי אודותיהם, לדוגמא באור הכוכבים יש מידע רב על הרכבם, טמפרטורת פני השטח, מהירותם ועוד. תחומים שונים של הספקטרום האלקטרומגנטי משמשים בתחומים רבים בניהם תקשורת מידע (טלפונים חוטיים, אלחוטיים וסלולריים, העברת מידע בסיבים אופטיים תקשורת לוויינית ועוד), רפואה (מדידת חום גוף, מדידת לחץ דם, אבחון לא פולשני ועוד) בתחומי מדע שונים נעשים שימושים רבים נוספים לתחומים שונים של הספקטרום האלקטרומגנטי. תחום הפיזיקה שעוסק בספקטרום האלקטרומגנטי הינו האלקטרומגנטיות.

נהוג לחלק את הספקטרום האלקטרומגנטי למספר חלקים: 
*גלי רדיו, בעלי תדירות נמוכה מאד ואורך גל אופייני של מטרים ועד קילומטרים, גלי רדיו משמשים בעיקר לתקשורת קולית בשידורי רדיו וטלפונים אלחוטיים.
*גלי המיקרו שתדירותם גדולה יותר ולהם אורך גל אופייני של מספר סנטימטרים, בתנור מיקרוגל נעשה שימוש בגלים שאורכם 12.24 ס"מ.
*הקרינה התת אדומה בעלת אורך גל אופייני של מיקרומטר, בתחום זה קורן הגוף האנושי.
*האור הנראה בעל אורך גל אופייני של מאות ננומטרים, תחום זה מכיל את צבעי היסוד אותם בני האדם מסוגלים לראות.
*הקרינה האולטרה סגולה בעלת אורך גל אופייני של עשרות בודדות של ננומטרים, שכבת האוזון של כדור הארץ חוזמת את מרבית הקרינה האולטרא סגולה הנפלטת מן השמש.
*קרינת רנטגן (הנקראות גם קרינת X) בעלת אורך גל אופייני של אנגסטרמים בודדים, לקרינת רנטגן שימושים רבים ברפואה והנדסה תודות ליכולתה לעבוד דרך חומרים שהאור הנראה לא מסוגל לחדור דרכם.
*קרני הגמא בעלות התדירות הגדולה ביותר ואורך גל אופייני של מאיות אנגסטרום, קרינה זו נחשבת למסוכנת ביותר בגלל יכולת ליצור פגמים בDNA של יצורים חיים.

כל סוגי הקרינה האלקטרומגנטית הם אותם גלים הנבדלים זה מזה בתדירות או באורך הגל בלבד. מהירות האור קושרת בין התדירות לאורך הגל על סמך הנוסחה:
<Math Formula>
כאשר <Math Formula> היא התדירות, <Math Formula> מסמל את מהירות האור ו<Math Formula> מסמלת את אורך הגל.
האנרגיה של פוטון נקבעת על ידי תדירותו, או אורך הגל של הפוטון, על פי הנוסחה:
<Math Formula>

כאשר, <Math Formula> הוא קבוע פלאנק ו-<Math Formula> היא האנרגיה של פוטון בודד.

לקריאה נוספת
*אור

ראו גם
* ספקטרום רציף
* ספקטרום בליעה
* ספקטרום
* מודל האטום של בוהר
* ספקטרוסקופ
* הרחבות ספקטרליות

קישורים חיצוניים
* 
*] ]


הרצון הכללי, מושג מתוך הפילוסופיה הפוליטית של רוסו, המופיע בספרו החשוב "על האמנה החברתית". מושגי המפתח 'הרצון הפרטי' ו'הרצון הכללי' מייצגים את הבידול הקיים בין האינטרס של היחיד לאינטרס הכולל של החברה כציבור. 

רוסו מייחס חשיבות גדולה למושג הרצון הכללי. מושג זה מייצג על פי רוסו את סך כל ה"רצונות הפרטיים", שיש לכל הפרטים אשר שותפים באמנה החברתית. רצון זה לא ניתן לחלוקה, ולא ניזון מהשפעות זרות של האינטרסים הפרטיים בחברה. החירות של היחיד באה לידי ביטוי ברצון הכללי. הפרטים בחברה מוסרים את עצמם ואת כל זכויותיהם לידי הגוף הציבורי, כך שבסופו של התהליך, לא מסר בעצם אף אחד אחד את עצמו לשום אדם. הפרט אמנם מאבד את חירותו הטבעית, אך זוכה בחירות ממוסדת. הנחת היסוד הבסיסית של רוסו בכל הקשור לרצון הכללי, היא כי אדם מסוגל לוותר על שיקוליו האנוכיים ולפעול למען טובת הכלל. בסופו של דבר זו גם טובתו שלו. 

אחד המשפטים היותר שנויים במחלוקת בספרו של רוסו, האמנה החברתית, הוא המשפט שבמסגרתו טוען רוסו כי במידה ויהיה מישהו "שימאן להישמע לרצון הכללי, יכריחהו לכך הגוף כולו. דבר זה אין פירושו אלא זה שיכריחוהו להיות חופשי". יש הרואים במשפט זה יסוד טוטליטרי עד להיווצרותה של דמוקרטיה טוטליטרית כפי שתיאר ההיסטוריון יעקב טלמון ,ברם, יש לו גם היבט חיובי מאוד בכל הקשור לתפיסתו האופטימית של רוסו בכל השייך לעניין טובתו של כל פרט באותה חברה אידאלית שהוא הוגה.

בתפיסתו של רוסו אדם חופשי הוא אדם החי על פי התבונה ונשמע לרצון הכללי. החוק במדינתו הוא ביטוי לרצון הכללי. רוסו ראה בחוק ערך מקודש המשמש כמחסום השומר על הפרט במדינה מפני שרירות לבו של השלטון. בני האדם כולם משרתים למעשה אחד את השני אבל אין להם אדון.

ראו גם
* אמנה חברתית
* הצהרת זכויות האדם והאזרח
* משפט הטבע
* עוצמה פוליטית
* שלטון החוק



מקס אוגוסט צורן (6 ביוני 1906 בקרפלד גרמניה - 9 במרץ 1993 בבלומינגטון אינדיאנה, ארצות הברית) היה מתמטיקאי גרמני אמריקאי.

צורן עסק באלגברה, בתורת הקבוצות ובאנליזה נומרית. התפרסם בעיקר בשל הלמה של צורן, למה שימושית במיוחד השקולה לאקסיומת הבחירה.

כיהן כפרופסור באוניברסיטת אינדיאנה משנת 1946 ועד מותו.

צורן היה נגן גיטרה נלהב. תמונה שלו מנגן בגיטרה תלויה בבניין הפקולטה למתמטיקה באוניברסיטת אינדיאנה.

קישורים חיצוניים
* 

 

 
 
 
 
עולם הבא הוא מושג ביהדות, המתאר את עולם הגמול, לאחר המוות, בו ניתן שכר לצדיקים על מעשיהם הטובים ועונש לרשעים על מעשיהם הרעים; להבדיל מן ה"עולם הזה", בו הגמול, אם בכלל הוא ישנו, איננו שלם וגמור. הגמול בעולם הבא בא לקיים עיקרון בסיסי ביהדות – עיקרון הצדק האלוהי. הן מתוך ניסיוננו והן באופן מהותי, אין העולם הזה המקום הראוי לגמול השלם, הן לעניין השכר המגיע לצדיקים והן לעניין העונש המגיע לרשעים,  על כן יש להניח שקיים עולם אחר, בו יבואו הכול על גמולם. 
קיימות שתי גרסאות להבנת מהות העולם הבא: 
# גמול העולם הבא לנשמה בלבד, ותחילתו מיד לאחר המוות, לאחר היפרד הנשמה מהגוף. נציגה המובהק הוא הרמב"ם.
# גמול העולם הבא לגוף ולנשמה יחד, ותחילתו בתחיית המתים, עם שובה של הנשמה אל הגוף. נציגה המובהק הוא הרס"ג. 
בדתות השונות, באלה שהושפעו מהיהדות ובאלה הקיימות בנפרד ממנה, ישנם ייעודים דומים.
העולם הבא במקרא
"עולם הבא" אינו  מוזכר בפירוש במקרא ‏‏ , עם כל זה יש בו מספר אזכורים הרומזים לכך. כך מסכם אותם רבי יהודה הלוי בספרו הכוזרי (מאמר ראשון קט"ו):
# הפסוק: "וְיָשֹׁב הֶעָפָר עַל הָאָרֶץ כְּשֶׁהָיָה וְהָרוּחַ תָּשׁוּב אֶל הָאֱלֹהִים אֲשֶׁר נְתָנָהּ" (קהלת י"ב ז') מעיד על הישארות הנפש אחר המוות.
# הפסוק: "הִנֵּה אָנֹכִי שֹׁלֵחַ לָכֶם אֵת אֵלִיָּה הַנָּבִיא לִפְנֵי בּוֹא יוֹם ה' הַגָּדוֹל וְהַנּוֹרָא" (מלאכי ג' כ"ג) מבטיח את "בוא יום ה'", שהוא תחיית המתים, ואת ביאת אליהו הנביא, שבסיום חייו הארציים עלה השמימה, לפני בוא יום זה. 
# נבואת בלעם: "מִי מָנָה עֲפַר יַעֲקֹב וּמִסְפָּר אֶת רֹבַע יִשְׂרָאֵל תָּמֹת נַפְשִׁי מוֹת יְשָׁרִים וּתְהִי אַחֲרִיתִי כָּמֹהוּ  "(במדבר כ"ג י') רומזת גם כן על אחרית שאחר המוות.
# פניית שאול המלך לבעלת אוב להעלות את שמואל הנביא לאחר מותו: "וַיֹּאמֶר שְׁמוּאֵל אֶל שָׁאוּל לָמָּה הִרְגַּזְתַּנִי לְהַעֲלוֹת אֹתִי" (שמואל א' כ"ח ט"ו) מעידה שהעם האמין בהישארות הנפש אחר כלות הגוף.

פרשנים אחרים ראו באזכורים  נוספים רמז לקיום ה"עולם הבא": כגון הנאמר על חנוך: "וַיִּתְהַלֵּךְ חֲנוֹךְ אֶת הָאֱלֹהִים וְאֵינֶנּוּ כִּי לָקַח אֹתוֹ אֱלֹהִים" (בראשית ה' כ"ב) או הנאמר על האבות - אברהם, יצחק ויעקב,  ועל אישים נוספים  שהם "נאספו אל עמם" (בראשית כ"ה ח', כ"ה י"ז, ל"ה כ"ט, מ"ט כ"ט, מ"ט ל"ג,  דברים ל"ט נ').
 
מספר נימוקים ניתנו להימנעות המקרא מהזכרה מפורשת של ה"עולם הבא", ולכך שכל ייעודיו הם בעולם הזה. הרס"ג (אמונות ודעות המאמר התשיעי) טען שהגמול ב"עולם הבא" הוא, כלשונו,  "דבר שהשכל מורה עליו" ואין מקרא מתעכב ומאריך בדברים אלו. הסבר זה אומץ על ידי פרשנים רבים. עוד טען, שהמקרא עוסק בעיקר בדברים שהעניין בהם הוא מיידי, כגון מצבם החומרי בארץ ישראל אחרי התיישבותם בה, ולא בדברים העתידים לבוא בעתיד הרחוק.

לדעת רבי יהודה הלוי (כוזרי המאמר הראשון ק"ט) ייעודי התורה בעיקרם הם, כלשונו,  "הדבקות  בעניין האלוהי" בעולם הזה והחיים כעם נבחר בארץ הקדושה המונהג בהנהגה ניסית בידי האלוהים השוכן בתוכם. בדרגות גבוהות אלו של החיים הרוחניים בעולם הזה יש, לדעתו,  ראיה ודאית לגמול שיגיעה לנפשות בעולם הבא לאחר המוות (שם ק"ג).
    
מאידך, פסוקים מסוימים במקרא יכולים לערער את האמונה בקיום העולם הבא ובהמשך החיים לאחר מוות. לדוגמה:
  

 

אך הם ניתנים להתפרש גם באופנים אחרים, שאינם מביאים בהכרח למסקנה זו.

‏‏‏‏לפי חלק מהמחקר האקדמי הסיבה הפשוטה לכך שהעולם הבא איננו מוזכר בתנ"ך היא שמושג זה מקורו בדת הזורואסטרית, שהשפיעה על עם ישראל במהלך תקופת בית שני. וכל ההסברים הרבניים האחרים, לפי תפיסה זו, הם בגדר אפולוגטיקה.

תפיסת העולם הבא בתקופת בית שני

כבר בספר מקבים ב' (פרק ז) בספור על חנה ושבעת בניה מופיעה האמונה בתחיית המתים בפי הבנים הנהרגים על קידוש השם. לעומת זאת, באותו הסיפור  במקבים ד' (פרק יז) הגורל הטוב של מקדשי שם שמים מתואר במילים: "עומדים הם עתה קרובים לכיסא אלהים וחיים הם את חיי הנצח המאושרים".

פילון האלכסנדרוני ראה בהישארות הנפש אחת מחמש או שמונה אמונות היסוד של היהדות.

יוסף בן מתתיהו מתאר בספרו "מלחמת היהודים" את ההשקפות שרווחו בזמנו על העולם הבא. הפרושים סברו שהנשמות  אינן כלות, אולם רק נשמות הטובים עוברות אל גוף חדש, ונשמות הרשעים נדונות לייסורי עולם. האיסיים האמינו שהנשמות תשארנה לנצח ואחרי עוזבן את "מוסרות הבשר" הן מתנשאות בשמחה למרום. לדעתם, הנפשות חיות מעבר לאוקיינוס, שם רוח ים מנשבת תמיד ומשיבה נפש (כעין "קורת רוח בעולם הבא" המוזכר אצל חז"ל). נחלת הנשמות הרעות היא קרן חשכה, מקום סער וסופה וייסורי נצח. הצדוקים כפרו בהישארות הנפש ובשכר ועונש בעולם הבא. (דבר זה מתאשר בדברי חז"ל במספר מקומות: "משקלקלו הצדוקים ואמרו אין עולם אלא אחד", "צדוקים אומרים מסורת הוא ביד פרושים שהן מצערין עצמן בעולם הזה ובעולם הבא אין להם כלום").

הוא עצמו, בנאומו בפני האנשים שנמלטו מן הרומאים אל המערה אחרי כיבוש יודפת, אומר:

העולם הבא בספרות חז"ל

בספרות חז"ל, במשנה, בתלמוד ובמדרשים המושג "עולם הבא" מופיע מאות פעמים בהקשרים רבים ומגוונים. רק במשנה מושג זה מופיע לפחות שלושים פעמים. העולם הבא נתפש כמקום שבו האדם מקבל שכר על מעשיו הטובים בעולם הזה, שבו שעה אחת של קורת רוח שווה יותר מכל חיי העולם הזה‏‏.

מצד שני נאמר באותה משנה: "יפה שעה אחת בתשובה ומעשים טובים בעולם הזה מכל חיי העולם הבא", כי בעולם הזה ניתן לאדם לבצע שינוי ומהפך  במעשיו ולהתעלות רוחנית, מה שאין כן בעולם הבא.
 

המשנה (מסכת סנהדרין, י, א) קובעת:
כל ישראל יש להם חלק לעולם הבא, שנאמר "ועמך כולם צדיקים, לעולם יירשו ארץ". ואלו שאין להם חלק לעולם הבא: האומר אין תחיית המתים, ואין תורה מן השמים, ואפיקורוס. הרמב"ם מרחיב את הדיבור בעניין זה בהקדמתו לפרק זה במשנה, וכן בספרו "משנה תורה",.

פעמים רבות העולם הזה והעולם הבא מתוארים כשני עולמות הופכיים זה לזה. כך למשל, לעומת העולם הזה שמדומה לחושך ולילה העולם הבא מדומה לאור ובוקר‏‏. לעומת עולם הזה שמתואר כפרוזדור לטרקלין, עולם הבא מתואר כטרקלין עצמו. לעומת עולם הזה שמתואר כיבשה, עולם הבא מתואר כים. לעומת עולם הזה שנברא באות ה"א, עולם הבא נברא באות יו"ד ‏‏. שמו המפורש של הקב"ה יהגה כפי שהוא בעולם הבא ולא בשם אדנות כפי שהוא נהגה בעולם הזה‏‏.
 
פעמים מושווה העולם הבא בספרות חז"ל לדברים אחרים:

העולם הבא נכלל בשלוש מתנות שנתנן הקב"ה לישראל על ידי ייסורים‏‏: תורה, ארץ ישראל ועולם הבא. שלשה דברים הם מעין עולם הבא: שבת, שמש ותשמיש‏‏. כשם שיש משהו ממיתה בשינה, ויש משהו מנבואה בחלום כך יש משהו משבת בעולם הבא‏‏. על פי התלמוד, שלשה אישים הטעימם הקב"ה בעולם הזה מעין עולם הבא והם אברהם, יצחק ויעקב ‏‏.
  
במספר רב של מקומות נראה בבירור שכוונת חז"ל לעולם התחייה ולא לעולם הנשמות שלאחר המיתה. הנה כמה דוגמאות:

בראש ובראשונה במשנה המוכרת והידועה "כל ישראל יש להם חלק לעולם הבא שנאמר (ישעיה ס): ועמך כולם צדיקים, לעולם יירשו ארץ, נצר מטעי, מעשה ידי להתפאר"‏‏. בתלמוד אף נאמר כי חלוקת הארץ תהיה הרבה יותר אידאלית ושלימה לעולם הבא ממה שנעשה בעולם הזה‏‏.
 
לעומת ימות המשיח שעליהם נאמר: "והיה אור הלבנה כאור החמה ואור החמה יהיה שבעתים כאור שבעת הימים", על העולם הבא  נאמר: "וחפרה הלבנה ובושה החמה" (רש"י: מרוב נוגהם של צדיקים)  ‏‏. כשם שימות המשיח מציאותם היא גשמית, כך גם העולם הבא צריך להיות כזה.
 
אף מהמדרש שבו מביאים ראיה על המתרחש בעולם הבא ממעמד הר סיני ניתן להוכיח תפיסה זו‏‏.
 
וכן במשנה באבות ובתנא דבי אליהו, שבו נראה בבירור שעולם הבא הוא העולם שאחרי תחיית המתים‏‏. וכן במדרש תנחומא שם העולם הבא הוא העולם שאחרי ימות המשיח, שבו הקב"ה מופיע בכבודו בציון‏‏.

עולם הבא על פי רס"ג
לדעת רס"ג‏‏ הגמול של העולם הבא מתחיל עם תחיית המתים. לאחר התחייה יקבל כל אדם, בגופו ובנפשו יחד, את הגמול הראוי לו - הרשעים ייוסרו מהחום הגדול, וזהו הגיהנום; והצדיקים ייהנו מאותו מקור חום, וזהו הגן עדן.

העולם יהיה גשמי, אך באופן שונה מהעולם הזה.  על אף שלאנשים יהיה גוף, הוא יהיה מושלם, כעין מצבו של אדם הראשון בגן עדן. מכיוון שגופו של שהאדם יהיה זך, והעולם יהיה עולם חדש ‏, שבו החמה והלבנה יאירו בעוצמה לא רגילה‏, והרוע לא יהיה קיים, הגוף וכוחותיו, לא יפריעו עוד לאדם להתדבק באלוהים. האנשים, שיחיו בעולם זה, יהיו נביאים, כל אחד לפי מעשיו ומדרגתו.

מרגע המוות  ועד אז, הגופים מתכלים והנפשות ממתינות לבוא הגמול – של צדיקים גנוזות תחת כיסא הכבוד ושל רשעים משוטטות בעולם.

מלבד הרס"ג, דוגלים בתפיסה זו גם הראב"ד‏‏, הרמב"ן, הרב עובדיה מברטנורא, המהר"ל‏‏ והרמח"ל‏‏.

עולם הבא על פי הרמב"ם
לדעת הרמב"ם (משנה תורה - הלכות תשובה פרק ח)  הגמול של העולם הבא מתחיל מיד לאחר מות האדם – הגוף כלה, אך הנשמה, של מי שזוכה לכך, אינה כלה ונעלמת, אלא ממשיכה להתקיים לנצח. מצבה הוא תענוג רוחני מושלם שאינו פוסק, ואין מושג כלשהו  בחיינו הגופניים בעולם הזה היכול לתארו באופן אמיתי. את גישתו זו מבסס הרמב"ם בעיקר על דברי התלמוד: 

כאשר את הביטוי: "יושבין ועטרותיהם בראשיהם" הוא מפרש כמשל בלבד.
בתפיסה זו של העולם הבא דוגלים גם רבי שלמה אבן גבירול‏‏ וריה"ל‏‏,וכראה שהיא רווחה ביהדות ספרד האנדלוסית.

לרמב"ם יש משנה סדורה גם לגבי שאר המרכיבים של תורת הגמול, אותה הוא מביע בפירוש המשנה (סנהדרין הקדמה לפרק "חלק" ובאיגרת תחיית המתים):

*ימות המשיח – הוא זמן שבו תשוב המלכות לישראל. עם ישראל יזכה בתקופה זו לתקומה ולגדוּלה, אך חוקי הטבע לא ישתנו.
 
*תחיית המתים – תחיית הצדיקים (ולא הרשעים) בזמן העתיד לבוא לחיות חיי אושר בעולם הזה. אבל בהכרח גם חייהם אינם נצחיים, אלא הם ימותו ורק נשמתם תישאר לעד.

*גן עדן – מקום דָשֵן בכדור הארץ שיתגלה לאנושות בעתיד.

*גהינום – הצער שיפקוד את הרשעים בעולם הזה (או באמצעות חום השמש או באמצעות חום גופם).

לדעתו, עונשם הגדול של הרשעים הוא בכך שהם אינם זוכים להישארות הנפש, לה זוכים הצדיקים, והוא הכרת המוזכר בתורה.
ההטבה בעולם הזה או לחלופין הייסורים אינם, לשיטתו, הגמול הסופי על מעשיו של האדם, אלא אמצעי עזר לצדיקים בצדקותם והכשלה של הרשעים בדרכם הרעה.

הפולמוס מסביב לשיטת הרמב"ם
עוד בחייו של הרמב"ם, מיד לאחר פרסום כתביו, ספגה השקפתו בענייני הגמול ביקורת. דעתו על העולם הבא, המשייכת אותו לנשמות בלבד והמנתקת אותו מתחיית המתים, לא תאמה להשקפה המקובלת.  הביקורת הראשונה הגיעה מכיוונו של ראש ישיבת בגדד הרב שמואל הלוי והתפשטה בין יהודי תימן. נוצר אף רושם מוטעה שהרמב"ם כביכול איננו מאמין בתחיית המתים. דבר זה אילץ אותו להגיב באמצעות איגרת, שנשלחה לתימן, בה הוא מבאר באריכות וברגשות זעם את עמדתו.  לימים היא זכתה לשם: "מאמר תחיית המתים".
בשלב מאוחר יותר הושמעה ביקורת דומה ברחבי העולם היהודי. המבקרים הידועים לנו הם: הראב"ד בהשגותיו למשנה תורה (הלכות תשובה פ"ח), רבי משה בר חסדאי מתקו בספרו "כתב תמים" (אוצר נחמד ח"ג ע' 89), רבי מאיר בן טודרוס הלוי אבולעפיה מטולידו (כתאב אלרסאיל, בריל תרל"א ע' לו; שו"ת יד רמ"ה ע' נה) והרמב"ן בספרו תורת האדם (שער הגמול). בעקבות כך, הרמ"ה אף ניסה לעורר את חכמי צרפת לנדות את כל מי שיקרא בספרי הרמב"ם, אבל לא זכה להיענות.

תורת הגמול של הרמב"ן

תיאור מפורט של העולם הבא, כמו של כל צורות הגמול, נמצא בספרו של הרמב"ן "שער הגמול" (שהוא הפרק האחרון של ספרו הגדול יותר – תורת האדם), בו הוא מעמיק לבאר סוגיה זו על פי המקורות הרבים שעמדו לרשותו – מקרא, תלמוד, מדרשים שונים ואף מקורות קבליים. שיטתו היא כעין סינתזה בין שיטת הרס"ג לבין שיטת הרמב"ם. הגמול מורכב משלושה שלבים:

#בעולם הזה: הרשעים מקבלים את שכרם על מיעוט המעשים הטובים שעשו, והצדיקים נענשים על מיעוט העברות שעברו.
#מיד לאחר המוות – גן עדן לנשמות הצדיקים וגיהנום לנשמות הרשעים. בשנים עשר החודשים הראשונים נשמת הצדיק קשורה לגן עדן הגשמי, המצוי בעולם הזה, ורק לאחר מכן היא מתעלה ליהנות מגן העדן העליון – הרוחני. וכן נשמת הרשע נידונת באש גיהנום במשך שנים עשר חודש ולאחר מכן, כיון שנתכפרו עוונותיה, היא מועברת לגן עדן. רק נשמות אלה, שהרשיעו באופן חמור במיוחד, מתייסרות בגיהנום לנצח. 
#בעולם הבא, המתחיל עם תחיית המתים. גם שם יתעדנו הצדיקים בהיותם בגופם בגן עדן הגשמי ("גן עדן התחתון"), והרשעים יידונו בגיהנום (החכמים נחלקו לגבי מקור החום בו: יש אומרים שהוא חום השמש, ויש אומרים שהוא החום הנוצר בגופם של הרשעים).
  
עניין מיוחד שהרמב"ן מתמודד איתו, בתורת הגמול שלו, הוא הקשר בין ה"רוח" ובין ה"גשם". לדוגמה: כיצד גן עדן גשמי, הנמצא בעולם הזה, מסב תענוג רוחני לנשמה לאחר מות האדם, או לחלופין כיצד אש גיהנום מסבה צער לנשמה. וכן כיצד הגוף לאחר תחיית המתים יתענג בתענוג רוחני ומה מקומו ומה צורך בו בעולם הבא שאין בו אלא תענוג רוחני נצחי.
   
הרמב"ן מסכם את שיטתו: "כל אלו דברים ברורים, שהעולם הבא האמור בכל מקום, אינו עולם הנשמות והשכר המגיע להם מיד אחרי המיתה, אלא עולם שעתיד הקדוש ברוך הוא לחדשו לאחר ימות המשיח ותחיית המתים." (רמב"ן, שער הגמול)

דעתו של רבי אברהם ברבי עזריאל

דעה שונה מביע רבי אברהם ברבי עזריאל בספרו ערוגת הבושם (חלק ב ע' 259). לדעתו, חז"ל השתמשו במונח "עולם הבא" לשלושת סוגי הגמול: "ימות המשיח", חיי הנשמה שלאחר המוות וכן העולם שיתקיים לאחר תחיית המתים.

ראו גם
* חיים לאחר המוות
* תחיית המתים

קישורים חיצוניים
* רבי משה בן נחמן,, אתר דעת
* רמח"ל,, אתר דעת
* רבי אברהם אבולעפיא,
*, ויקיטקסט
*, מתוך אתר נענע 10.

הערות שוליים




שריון קשקשים הוא שריון גוף המורכב מקשקשים (דמויי קשקשי בעלי חיים) - פיסות מתכת מוארכות, בדרך כלל בצורת מלבנים, עלים או טיפות מים, התפורות על מעיל מרופד. תפקידו של שריון הקשקשים היה להדוף פגיעות נשק קר. הקשקשים סודרו כך שכל אחד מהם כיסה את הבא אחריו, וכך החץ היה צריך לחדור מספר שכבות של קשקשים על מנת לפצוע את הלוחם. עם פיתוח שריונות מתקדמים יותר כגון שריון השרשראות ושריון הלוחות נזנח שריון זה בהדרגה וננטש לחלוטין עם המצאת הנשק החם. 

שריון הקשקשים ידוע עוד מהעת העתיקה והוא השריון הראשון שנעשה בו שימוש במתכת להגנת הלוחם. לפני המצאתו השתמשו בדרך כלל במעיל מרופד מעור או מבד עבה. בגלל מחירה הגבוה של המתכת בעת העתיקה והידע הטכני הרב שנדרש לייצור שריונות מסוג זה, השתמשו בו בתחילה רק באזורים מפותחים דוגמת אשור או מצרים. עם הזמן פותחו טכנולוגיות יעילות יותר לעיבוד מתכות והשריון נפוץ בכל רחבי העולם העתיק. הסקיתים השתמשו בטכניקה זו להרכבת פיסות מתכת אף על הקסדות והמגנים. 

שריון זה היה מסורבל למדי ולא גמיש במיוחד ולכן נזנח בתקופה מאוחרת יותר לטובות שריונות אחרים, דוגמת שריון השרשראות. 

ראו גם
* חיל רגלים כבד
* חיל פרשים כבד



קריאת שמע (במקורות עתיקים: 'קרית שמע') היא אחת המצוות החשובות ביהדות. מצווה זו כוללת הצהרת אמונה בדבר אחדות האל, אהבתו, זכירת מצוותיו והאמונה בשכר ועונש. הפסוק הפותח הוא "שמע ישראל, ה' אלוהינו, ה' אחד". 

מצווה זו כוללת את אמירתן של שלוש פרשיות מן התורה: (א) דברים ו, ד-ט, הפרשה העוסקת בייחוד ה' ובלימוד דבריו; (ב) שם יא, יג-כא, העוסקת בשכר ועונש, והחוזרת על מספר תימות מהפרשייה הראשונה; (ג) במדבר טו, לז-מא, העוסקת בפרשת ציצית ויציאת מצרים.

מצווה זו, דיניה ופרטיה פותחות את שישה סדרי משנה: "מאימתי קורין את שמע בערבין? משעה שהכהנים נכנסין לאכול בתרומתן..." שם מבואר, מילתא אגב אורחא, שזמנה של קריאת שמע הוא, כאמור בשתי הפרשיות הראשונות, "בשכבך ובקומך", כלומר (לדעת בית הלל שהלכה נפסקה כמותם), "בשעה שבני אדם שוכבים, ובשעה שבני אדם עומדים". שיטת בית שמאי הייתה שהקוראים צריכים גם לעמוד בפועל בזמן קריאת שמע של שחרית, ולשכב בפועל בזמן קריאת שמע של ערבית, אך חז"ל דחו דעה זו מהלכה, ואף גינו את ההולכים לפיה.

יש הסבורים כי על דרך הפשט האמור בפרשת שמע "והיו הדברים האלה על לבבך", מכוון ל"עשרת הדברים" (עשרת הדיברות) שהוזכרו לפני כן, ולא לפרשה גופה; ויש הסבורים שהכוונה היא ללימוד דברי התורה בכללם. גם בקרב חז"ל היו דעות שעיקרה של קריאת שמע אינו אלא תקנה מדברי חכמים, או יציאה ידי חובה של לימוד תורה אשר הוא עיקרה של הפרשה.

אכן, בעבר נקראה פרשת 'שמע ישראל' בבית המקדש יחד עם פרשת עשרת הדיברות. אך משחרב המקדש אסרו חז"ל על קריאת עשרת הדיברות כחלק מקריאת שמע, מפני "תרעומת המינים", דהיינו מפני הכתות שהיו באותה תקופה, שקידשו את עשרת הדיברות וזלזלו בשאר המצוות.

לקריאה תוקנו ברכות לפניה ולאחריה - "ברכות קריאת שמע", ובמשך הזמן הוצמדה לתפילת שחרית וערבית. אצל חז"ל מוזכרת גם "קריאת שמע על המיטה", בסמוך לשינה, ולפי דעתו של ישראל מ' תא שמע‏‏ הייתה זו הקריאה של  בני ארץ ישראל אשר היו מתפללים תפילת ערבית לפני השקיעה, ללא הצמדה לקריאת שמע. בהמשך התקבלה קריאה זו כקריאה עצמאית ונוספת, בסמוך אל ברכת המפיל לפני השינה, וכהגנה מפני סכנות הלילה.

משמעות הקריאה התקבעה גם כ"קבלת עול מלכות שמיים", דהיינו הקריאה מהווה אקט הצהרתי שהקורא אותה מקבל על עצמו את הדברים האמורים בה: ייחוד האל, אהבתו, וקיום מצוותיו. כך הועצמה החשיבות של הקריאה, אשר עברה גם לקריאה הצהרתית על ידי מקדשי השם היהודיים, בטרם מותה.

שתי הפרשיות הראשונות שבקריאת שמע נכתבות בקלף שבתוך התפילין (יחד עם שתי פרשות אחרות) והמזוזה, שמצוותן מוזכרת בסופן.

ראו גם
*שמע ישראל
*קריאת שמע על המיטה

קישורים חיצוניים

* .
* .
* אורי שרקי, , פירושים על קריאת שמע וברכותיה באספקלריה של התורה הגואלת, הוצאת תנועת ", תשס"ח.
 
*ישעיהו ליבוביץ, (מתוך הספר "אמונה, היסטוריה וערכים"), אתר עמותת "לשמה".
* הרב אליעזר מלמד:, (פירוט תוכן המאמרים בדף השיחה).

הערות שוליים



מצוות ייחוד השם ביהדות היא מצוות המונותאיזם, כלומר - המצווה להאמין באל אחד ויחיד. מצווה זו היא מאבני היסוד של היהדות, והיא אחד משלושה עשר עיקרי האמונה שמנה הרמב"ם. המצווה מוזכרת בתחילת עשרת הדברות: "אנוכי ה' אלוהיך... לא יהיה לך אלוהים אחרים על פניי", וכן בפסוק: "שמע ישראל ה' אלהינו ה' אחד". בהשפעת היהדות גם באסלאם, עקרון אחדות האל - התוואחיד הוא מעיקרי הדת. עם זאת, יש מהראשונים הסוברים שמצווה זו אינה מכלל תרי"ג המצוות.

משמעותה הראשונית של המצווה, כחיוב להאמין במונותאיזם, שוללת את העמדות המנוגדות: הן את הגישה הפוליתאיסטית המניחה את קיומם של אלים רבים, והן את התפיסה ההנותאיסטית המניחה קיומם של אלים אחרים בשבטים אחרים, ואל אחד עליון על כולם שהוא לרוב מנהיגו של השבט המכיר בו כעליון על כולם. בנוסף, שוללת מצווה זו את דעתם של המאמינים בשתי רשויות מקבילות, וסוברים שמי שברא אור לא ברא חושך ומי שברא את הטוב לא ברא את הרע. תפיסה דואליסטית תאולוגית זו הייתה, עד בוא האסלאם, הדת הפרסית הרשמית מיסודו של זרתוסטרה, ונקראת בלשון חז"ל "אמגושיות".

מדיני המצווה
יש פוסקים שכתבו שעל פי ההלכה המצווה מוטלת רק על יהודים, בעוד שעל הגויים לא נאסרה אמונה ב"שיתוף" (קיומם של אלים משניים שיש להם כוח בחירה לפעול בתחום מסוים) למרות שנאסרה עליהם עבודה זרה.

בספר החינוך מצוין שזו אחת משש המצוות המתייחדות בכך שאפשר לקיימן באופן תמידי בכל רגע ורגע.

משמעויות נוספות לאחדות
הוגים שונים הוסיפו משמעויות נוספות למצוות ייחוד ה':

הרמב"ם וראשונים רבים, סוברים שמצווה זו כוללת גם את שלילת התארים מה', בהיותו אחד פשוט בתכלית הפשיטות, וכל תואר ותכונה יש בהם ריבוי על אחדותו הפשוטה. שיטה זו נובעת מתפיסתם של ראשונים אלו במציאות ה', שהוא מחויב המציאות, שעניינו הוא שהוא סיבת מציאות עצמו ואין דבר אחר שהוא סיבה לו, והמורכב מתכונות ותארים זקוק לכח שיהיה סיבה לתיאומם.

לדעת המהר"ל והמקובלים, כוללת מצווה זו גם את שלילת הגדרתו כשכל המשכיל עצמו, ואף לא בהנחה שהוא השכל והוא המשכיל והוא המושכל באחדות פשוטה, כיון שמכל מקום יש בכך תיאור והגדרה של ה' כ"שכל", בעוד שהוא מרומם וקדוש מכל הגדרה, ואחדותו הפשוטה שוללת גם הגדרות ותארים כאלו.

המקובלים והתאולוגים עסקו רבות בשאלת יציאת הריבוי מתוך האחדות. צירופם של שלושת ההנחות מעורר לכאורה סתירה: 1. ה' הוא בורא כל העולם על כל המציאות של הריבוי הניכרת בו. 2. ה' הוא אחד פשוט בתכלית הפשיטות. 3. מן האחדות לא יכול לצאת ריבוי.

בישובה של סתירה זו קיימות שיטות רבות. האקוסמיסטים שוללים את מציאות הריבוי שבעולם וטוענים שאין הריבוי אלא אשליה ולאמיתו של דבר קיים רק ה' אחד; אף הסוברים שהכול אלוהות, סוברים שריבוי הגוונים שבמציאות אינו סותר את אחדותו. אך רוב ההוגים היהודיים מצאו פתרונות אחרים לבעיית יציאת הריבוי מן האחדות.

המקובלים תירצו קושי זה, באמצעות הנחת מערכת הספירות, שאפשרו את הבריאה בכך שהייתה שורה של השתלשלות והתגשמויות מהאינסוף המופשט עד שנוצר העולם הגשמי. הבורא כביכול התלבש ב"לבושים" וצמצם את עצמו כדי ל"רדת" אל העולם, כמו מורה שממחיש נוסחה מופשטת באמצעות דוגמה מעשית.

כתולדה של דיון זה בדבר יציאת הריבוי מן האחדות, סוברים גדולי החסידות שמצוות אחדות ה' כוללת גם את העקרון לפיו הבריאה אינה דבר נוסף עליו, וכך אחדותו אחר שנברא העולם היא כאחדותו קודם שנברא העולם.

בדבריהם של הוגים רבים יש למצוא גישות שונות של אחדות, זו למעלה מזו, והם מנומקים בכך שתפיסת האחדות הולכת ומשתכללת עם התקדמות השגתו של האדם המעיין, ותלויה ברמת השגתו.

הערות שוליים


 


שריון שרשאות הוא סוג של שריון גוף המורכבת מטבעות מתכת קטנות המחוברות זו לזו. שריון השרשראות היה כבד למדי ושקל בין 10 ל-20 קילו. הוא הצליח להדוף מכות אלכסוניות וחצים שנורו ממרחק רב, אך לא היה ביכולתו להגן על הלוחם בפני חנית או חרב כבדה. על מנת להתגבר על הקושי הזה, האריסטוקרטים הבכירים השתמשו בשריון שרשראות מסומרר שהיה חזק בהרבה. למרות מגרעותיו, שריון זה היה פופולרי מאוד לאורך ימי הביניים בזכות גמישותו הרבה.

היסטוריה
שריון השרשאות הומצא באמצע האלף הראשון לפנה"ס, אך לא ידוע איפה השתמשו בו לראשונה. ייתכן שהוא הומצא ביפן ובאירופה באופן עצמאי. הממצאים הארכאולוגיים הראשונים הם מ"קורגאנים" - תלי קבורה של הסקיתים מהמאה ה-5 לפנה"ס. אחרי הפלישה לגאליה השריון הגיע גם לאימפריה רומית והיא השתמשה בו למיגון חילות העזר. השריון היה פופולרי מאוד במהלך ימי הביניים והגיע לשיא השימוש במהלך המאה ה-13. אחרי המאה ה-13 הוא נזנח בהדרגה לטובת שריון הלוחות הטוב ממנו בהרבה. למרות הופעתו של שריון הלוחות, הלוחמים העניים שלא היו יכולים לממן את שריון הלוחיות השתמשו בשריון זה. להגנה טובה יותר, לבשו את שריון השרשראות מתחת לשריון הלוחות, במיוחד מתחת למפרקים, קסדה וצוואר.

ייצור
היו מספר שיטות לחיבור הטבעות יחד. השיטה הנפוצה ביותר הייתה 1-4 כלומר, חיבור של טבעת אחת לארבע שכנותיה. כמובן שככל שמספר הטבעות המחוברות יחדיו גדול יותר, כך השריון חזק יותר, אך זה מעלה את משקלו ואת מחירו. חיבור 1-6 (טבעת אחת המחוברת לשש טבעות אחרות) היה נדיר למדי. שריון השרשראות היה נפוץ גם במזרח הרחוק, במיוחד ביפן. במזרח התיכון שריון השרשראות שובץ בלוחות מתכת גדולים בין הטבעות, במיוחד באזור החזה.

ראו גם
*חיל רגלים כבד
*חיל פרשים כבד

קישורים חיצוניים
* 

*


 

פרשת נשא (או נשוא) היא פרשת השבוע השנייה בספר במדבר. היא מתחילה בפרק ד' פסוק כא ומסתיימת בפרק ז' פסוק פט. פרשת נשוא היא הארוכה ביותר בתורה (למעט פרשיות מחוברות), ויש בה 176 פסוקים.

השבת שבה קוראים את פרשת נשא היא תמיד השבת הסמוכה לחג השבועות (לפניו או אחריו).

נושאים בפרשה
הפרשה ממשיכה בעניינים שנדונו בפרשת במדבר שלפניה, כלומר במניינים, מִפקדים ורשימות, אולם יש בה גם כמה פרשיות הלכתיות. הפרשה היא חלק מרצף הפרשות בתחילת ספר במדבר העוסקות בהקמת מחנה ישראל ובהכנות לנסיעה מהר סיני אל ארץ ישראל.
*המשך העיסוק בשבט לוי: תפקידי משפחות בני גרשון ובני מררי ומניינם.
*החובה לשלח טמאים מחוץ למחנה
*פרטים של דיני מעילה
*פרשת סוטה
*פרשת נזיר
*הציווי על ברכת כהנים
*קורבנות הנשיאים: תרומות נשיאי השבטים לרגל סיום הקמת המשכן

הפטרה
ההפטרה היא בספר שופטים, פרק י"ג פסוקים ב-כה (התימנים מסיימים בפסוק כד). על רקע דיני נזירות המפורטים בפרשה, מסופר על הולדת שמשון הגיבור, שעל פי ציווי של מלאך ה' היה נזיר מבטן אימו.

קישורים חיצוניים

* מאת הרב בנימין לאו והרב יהודה ברנדס באתר בית מורשה
* 
* 
* 
* דף באתר פרשת השבוע

טקסטים בנשא
* 
* 




 
 

מונדיאל 2006 (או בשמו הרשמי: גביע העולם של פיפ"א - גרמניה 2006) נערך בין 9 ביוני ל-9 ביולי 2006, והסתיים בניצחונה של  על  בדו-קרב פנדלים, לאחר שמשחק הגמר הסתיים בתיקו 1-1.

הייתה זו הפעם השנייה שגרמניה אירחה את המונדיאל, לאחר שמערב גרמניה אירחה אותו ב-1974.

בחירת גרמניה כמארחת הטורניר
ביוני 2000 נערכה ההצבעה אשר קבעה את זהות המדינה המארחת את מונדיאל 2006. מועמדותה של גרמניה גברה על המועמדויות של ברזיל, אנגליה, מרוקו ודרום אפריקה, אשר הייתה המועמדת הבכירה לזכייה באירוח הטורניר. ההחלטה נפלה על חודו של קול, כש-12 הצביעו לזכותה של גרמניה ו-11 לזכותה של דרום אפריקה. נציגה של ניו זילנד בוועד הפועל של פיפ"א בחר להימנע מהצבעה בניגוד להחלטתה של קונפדרציית הכדורגל של אוקיאניה (OFC) להצביע לזכותה של דרום אפריקה. אילו היה מצביע לטובת דרום אפריקה, קולו של נשיא פיפ"א ספ בלאטר היה מכריע לטובתה.

לאחר ההכרזה על גרמניה כמארחת, פיפ"א החליטה לבצע רוטציה בין היבשות ולהעניק לאפריקה את זכות האירוח של מונדיאל 2010.

אצטדיונים
12 אצטדיונים נבחרו לארח את הטורניר. בכל אצטדיון התקיימו ארבעה משחקים בשלב הבתים, ומשחק אחד או שניים בשלבי הנוק אאוט. משחקיהן של גרמניה וברזיל בשלב הבתים התקיימו בשלושת האצטדיונים הגדולים - מינכן, ברלין ודורטמונד. משחק הפתיחה התקיים במינכן והגמר התקיים בברלין.

מקרא: מוק - שלב מוקדם, שג - שמינית גמר, רג - רבע גמר, חג - חצי גמר, מק3 - מקום 3, ג - גמר

נבחרות

להלן הנבחרות שהעפילו לטורניר:
* אירופה (אופ"א):  (הופעה ראשונה),  (זוכה), ,  (מארחת), , , , , ,  (הופעה ראשונה מאז פירוק צ'כוסלובקיה),  (מקום שני), , , 
* צפון ומרכז אמריקה ומדינות האיים הקריביים (CONCACAF): ,  (הופעה ראשונה), , 
* אפריקה (CAF): , , , ,  (כולן מלבד תוניסיה מופיעות בפעם הראשונה)
* אסיה (AFC): , , , 
* דרום אמריקה (CONMEBOL): , ,  (זכתה במונדיאל 2002), 
* אוקיאניה (OFC): 

שיטת המשחקים
השיטה במונדיאל 2006 דומה לזו שהייתה בשני המונדיאלים הקודמים.

בשלב הראשון חולקו 32 הנבחרות לשמונה בתים עם 4 נבחרות בכל בית. שיבוץ הנבחרות לבתים וסדר המשחקים נקבעו בהגרלה אשר נערכה בלייפציג ב-9 בדצמבר 2005.

שתי הראשונות מכל בית עלו לשלב שמינית הגמר, ושתי האחרונות סיימו את השתתפותן בטורניר.

משלב שמינית הגמר והלאה נערך הטורניר בשיטת "נוק אאוט" - המפסיד יוצא. במצב של שוויון בתום הזמן הרגיל (90 דקות) נערכה הארכה של 30 דקות. אם לאחר סיום ההארכה עדיין היה שוויון, הוכרע המשחק בדו-קרב בעיטות עונשין. שיטת "שער הזהב"  שהייתה נהוגה במונדיאלים של 1998 ושל 2002 בוטלה, וגם כאשר הובקע שער בהארכה שיחקו עד תום 120 דקות.

שלב הבתים
בשלב זה שיחקה כל נבחרת נגד שלוש הנבחרות האחרות בבית, ועל פי הדירוג נקבעו 16 הנבחרות שהמשיכו לשלב שמינית הגמר ושיבוץ המשחקים בשלבים הבאים. הראשונה והשנייה בכל בית עלו לשמינית גמר, בעוד השלישית והרביעית סיימו את חלקן בטורניר.

שיטת הניקוד
הקבוצה המנצחת זכתה בשלוש נקודות, המפסידה לא זכתה באף נקודה ובמקרה של תיקו זכתה כל קבוצה בנקודה אחת. במקרה של שוויון במספר הנקודות בין כמה נבחרות, דירוגן נקבע לפי הקריטריונים הבאים, לפי הסדר:
# הפרש השערים בכל משחקי הבית;
# מספר שערי זכות בכל משחקי הבית;
# מספר הנקודות הרב ביותר שהושג במשחקים בין הקבוצות אשר בשוויון;
# הפרש השערים במשחקים בין הקבוצות אשר בשוויון;
# מספר שערי זכות במשחקים בין הקבוצות אשר בשוויון;
# הגרלה

בית א'
נבחרת  המארחת זכתה בראשות הבית עם מלוא 9 הנקודות לאחר ניצחונות על ,  ו. הייתה זו הפעם ה-14 ברציפות מאז 1954 שגרמניה עלתה לשלב השני במונדיאל, והפעם השנייה בהיסטוריה אחרי 1970 שהשיגה מאזן מושלם בשלב הבתים. אקוודור סיימה במקום השני והעפילה לראשונה בתולדותיה לשמינית הגמר, בהופעתה השנייה במונדיאל. פולין וקוסטה ריקה נשרו מהמשך הטורניר, כפי שעשו במונדיאל הקודם.

בית ב'
נבחרות  ו עלו לשמינית הגמר. האנגלים הבטיחו את עלייתם כבר לאחר ניצחונות על  ו בשני המשחקים הראשונים, ותיקו עם שבדיה במשחק השלישי הבטיח להם את המקום הראשון. שבדיה הבטיחה את מקומה בשמינית הגמר רק במחזור השלישי, ובדיעבד היה זה הניצחון על פרגוואי במחזור השני משער בדקה ה-89 שקבע את עלייתה של שבדיה ואת הדחתה של פרגוואי. אנגליה ושבדיה עלו מאותו בית גם ב-2002, אך אז הן דורגו בסדר הפוך. טרינידד וטובגו סיימה אחרונה בבית ללא שערי זכות והתנחמה בכך שהשיגה נקודה בהופעתה הראשונה במונדיאל.

השער של מרקוס אלבאק משבדיה במשחק נגד אנגליה היה השער ה-2000 שנכבש בתולדות המונדיאל.

בית ג'
 ו עלו לשמינית הגמר לאחר שהשיגו ניצחונות על  ו, בעוד שהמפסידות הודחו מהמשך הטורניר. ארגנטינה והולנד סיימו בתיקו 0:0 במשחק ביניהן, שקבע שארגנטינה דורגה ראשונה בבית בזכות הפרש שערים עדיף. חוף השנהב השיגה את ניצחונה הראשון במונדיאל, 3:2 נגד סרביה ומונטנגרו, שסיימה ללא נקודות ועם 10 שערי חובה, ובכך רשמה את ההישג הגרוע ביותר של נבחרת אירופית במונדיאל למעט יוון ב-1994.

ארגנטינה הרשימה מאוד בניצחונה 6:0 על סרביה ומונטנגרו. זהו הניצחון הגבוה ביותר של ארגנטינה במונדיאל מאז הביסה את פרו באותה תוצאה ב-1978, וההפסד הגבוה ביותר של נבחרת אירופית כלשהי מאז 1954.

בית ד'
 זכתה בראשות הבית עם מאזן מושלם של 9 נקודות, לאחר ניצחונות על ,  ו. זו הפעם השנייה בתולדותיה שפורטוגל מצליחה לעלות לשלב השני, 40 שנה לאחר שעשתה זו ב-1966 כאשר גם אז היו לה 3 ניצחונות בשלב הבתים. מקסיקו שניצחה את איראן וסיימה בתיקו עם אנגולה עלתה לשמינית הגמר למרות הפסדה לפורטוגל, ועשתה זאת במונדיאל החמישי ברציפות בהשתתפותה. אנגולה השיגה 2 נקודות בהופעת הבכורה שלה במונדיאל ואיראן הסתפקה בנקודה אחת.

בית ה'
 זכתה בראשות הבית לאחר שניצחה את  ו בתוצאה זהה, 2:0, וסיימה בתיקו 1:1 נגד  במשחק סוער שבו הורחקו 3 שחקנים - אחד מאיטליה ושניים מארצות הברית. בכך השיגה איטליה רצף של 8 העפלות רצופות לשלב השני במונדיאל, שהחל ב-1978.

גאנה, בהופעת הבכורה שלה במונדיאל, הצליחה לעלות לשמינית הגמר בניגוד לתחזיות המוקדמות, בעקבות ניצחונותיה על צ'כיה 2:0 וארצות הברית 2:1. בכך המשיכה את סדרת ההצלחות של יבשת אפריקה, שהייתה לה נציגה אחת בשמינית הגמר בכל המונדיאלים מאז 1986. צ'כיה פתחה בניצחון משכנע של 3:0 על ארצות הברית, אך בהמשך נכנעה לגאנה ולאיטליה, והודחה מהמשך הטורניר יחד עם ארצות הברית שהשיגה נקודה אחת, דווקא נגד הנבחרת החזקה בבית.

בית ו'
, מחזיקת הגביע, סיימה בראש הבית לאחר ניצחונות על ,  ו, ובכך הגדילה את רצף הניצחונות שלה ל-10, ואת רצף ההעפלות לשלב השני ל-10 מונדיאלים, החל מ-1970. הייתה זו הפעם השישית שברזיל השיגה מאזן מושלם בשלב הבתים.
אוסטרליה עלתה בפעם הראשונה לשלב השני, לאחר ניצחון הבכורה שלה במונדיאל, 3:1 על יפן (לאחר שפיגרה 0:1 עד הדקה ה-84) ותיקו 2:2 נגד קרואטיה במשחק שבו הורחקו 3 שחקנים (2 קרואטים ואוסטרלי). קרואטיה ויפן נפרדו מהמונדיאל ללא ניצחון.

רונאלדו, כוכב מונדיאל 2002, כבש שני שערים במשחקה של ברזיל נגד יפן, ובכך העלה את מאזנו ל-14 שערים והשתווה לגרד מילר בראש דירוג המבקיעים במונדיאלים.

בית ז'
 זכתה במפתיע במקום הראשון בבית לאחר שסיימה בתיקו 0:0 עם  וניצחה את  וקוריאה הדרומית בתוצאה 2:0. היא הייתה הנבחרת היחידה שלא ספגה אף שער בשלב הבתים. צרפת, שנחשבה הפייבוריטית בבית הזה, סיימה בתיקו את משחקיה נגד שווייץ וקוריאה הדרומית, ורק במחזור השלישי הבטיחה את עלייתה בניצחון על טוגו. קוריאה הדרומית, שהגיעה לחצי הגמר במונדיאל הקודם, הודחה הפעם בשלב הראשון כמו בשאר הפעמים ששיחקה מחוץ לארצה. טוגו סיימה את הופעתה הראשונה במונדיאל ללא נקודות.

בית ח'
 זכתה בראשות הבית לאחר ניצחונות על ,  ו. אוקראינה, שהובסה 0:4 על ידי ספרד במשחק הבכורה שלה כמדינה עצמאית במונדיאל, ניצחה אחר כך את ערב הסעודית ותוניסיה (משער שהובקע בבעיטת עונשין שנויה במחלוקת), ועלתה לשמינית הגמר. תוניסיה וערב הסעודית, שסיימו את המשחק ביניהן בתיקו 2:2, נפרדו מהמונדיאל ללא ניצחון.

נתון יוצא דופן בבית זה היה שסכום מאזן שערי הזכות ושערי החובה של כל אחת מנבחרות הבית עמד על 9 שערים.

שלב הנוק אאוט

שמינית גמר
 ו העפילו לשלב רבע הגמר, לאחר שניצחו את  ו בהתאמה. צמד של לוקאס פודולסקי ב-12 הדקות הראשונות הקנה לגרמניה את הניצחון על שבדיה. ארגנטינה נזקקה לשער מרהיב של מקסי רודריגז בהארכה כדי להכניע את מקסיקו.

 עלתה לרבע הגמר לאחר ניצחון 1:0 על  במשחק חלש, משער בבעיטה חופשית של דייוויד בקהאם. ברבע הגמר היא פגשה את , אשר ניצחה את  1:0 משער של מאניש, במשחק רווי בתקריות אלימות, בו שלף השופט 16 כרטיסים צהובים והרחיק ארבעה שחקנים (שיא בתולדות המונדיאל), שניים מכל קבוצה.

 ניצחה את  1:0, משער של פרנצ'סקו טוטי בפנדל שנוי במחלוקת בתוספת הזמן. איטליה פגשה ברבע הגמר את , שניצחה את  בדו-קרב פנדלים. השווייצרים סיימו את השתתפותם בטורניר מבלי שספגו אף שער.

 ניצחה את  3:0. רונאלדו כבש את השער הראשון ועלה לראש דירוג המבקיעים במונדיאל בכל הזמנים עם 15 שערים.
היא פגשה ברבע הגמר את , שניצחה את  3:1.





רבע גמר
ארבע נבחרות אירופיות עלו לחצי הגמר, בפעם הרביעית בתולדות המונדיאל והראשונה מאז 1982.  ו נזקקו לדו-קרב פנדלים כדי לנצח את  ו בהתאמה.  הכניעה את  3:0.  חוללה הפתעה כשניצחה 1:0 את , מחזיקת הגביע ב-2002.



חצי גמר
 הצליחה להכניע את  המארחת בשלב ההארכה, כשנותרה דקה אחת בלבד לשלב ההכרעה בבעיטות עונשין. שערו של אלסנדרו דל-פיירו שהובקע בדקה ה-121 הוא השער המאוחר ביותר שהובקע בתולדות טורניר גביע העולם בכדורגל.

בחצי הגמר השני ניצחה  את  1:0 משער בבעיטת עונשין של זינדין זידאן.

מקום שלישי
 זכתה במקום ה-3 ושמרה בכך על מסורת של זכייה במקום זה כל 36 שנה (1934, 1970, 2006). בנוסף לכך, בכל מונדיאל בו זכתה  במקום ה-3, השתתפה  במשחק הגמר.

גמר
 העפילה לשלב הגמר בפעם השנייה בתולדותיה, כשהפעם הראשונה הייתה 8 שנים קודם לכן, במונדיאל 1998, אז אף זכתה בגביע.

ל הייתה זו ההופעה השישית במספר במעמד גמר המונדיאל, מתוכן זכתה באליפות 3 פעמים עד לגמר זה.

משחק זה היה האחרון בקריירה של קפטן נבחרת צרפת, זינדין זידאן. 11 דקות לסיום ההארכה נגח זידאן בחזהו של מרקו מטראצי האיטלקי והורחק בכרטיס אדום. לאחר הפסדה של צרפת בפנדלים זידאן הסתגר בחדר הלבשה ולא עלה לקבל את מדליית הכסף.


כובשי השערים
* 5 שערים - מירוסלאב קלוזה
* 3 שערים - הרנן קרספו, מקסי רודריגז, רונאלדו, תיירי הנרי, זינדין זידאן, לוקאס פודולסקי, פרננדו טורס, דויד וייה
* שער עצמי - כריסטיאן זקארדו (איטליה, לטובת ארצות הברית), קרלוס גמארה (פרגוואי, לטובת אנגליה), ברנט סאנצ'ו (טרינידד וטובאגו, לטובת פרגוואי), פטיט (פורטוגל, לטובת גרמניה)

קישורים חיצוניים

* 
*
* אהרוני, מתן מאמר במגזין tv-il







רפואה וטרינרית עוסקת באבחון, טיפול וריפוי בעלי חיים. רפואה וטרינרית חיונית לגידול בעלי חיים בתחום החקלאות, לשמירה על בריאות בעלי חיים ומניעת תפוצת מחלות בבעלי חיים. רפואה וטרינרית ותיקה כמו רפואת האדם, אך נותרה מאחור בכל הקשור להתפתחות טכנולוגית. בזמן האחרון היא גדלה במהירות הודות לגילוי שיטות הטיפול לרוב המינים. כיום בעלי החיים מקבלים טיפול מתקדם, הכולל שירותי רפואת שיניים וכירורגיה לצד טיפול הורמונלי ואנטיביוטי.

יסודותיה של הרפואה הוטרינרית עתיקים מאד. ניתן למצוא רישומים מסין העתיקה העוסקים ברפואת סוסים ועדויות על קיומם של "מרפאי סוסים" כבר במאה ה-18 לפני הספירה. נתגלו כתבים סיניים עתיקים רבים העוסקים ברפואת סוסים החל משנת 221 לפני הספירה. בכתבי רפואת הסוסים הסינית הופיעו שרטוטים מדויקים של אנטומית סוסים וכן הוראות לאקופונקטורה לסוסים. יש הטוענים כי הסינים ביצעו אקופונקטורה לסוסים אף בטרם החלו לבצע טיפולים אלה על בני אדם, עובדה המדגישה את חשיבותו של הסוס בסין העתיקה.

בתקופת הרפובליקה הרומית המליץ קאטו על תרופה למחלת שחין הצאן. הסופר הרומי קולומלה אשר חי במאה ה-1 לספירה, טען כי מוטב לרפא פצעים מוגלתיים בחיות בניתוח ולא בתרופות ואז לרחוץ את הפצע בשתן שוורים ולחבוש אותו בתחבושת.

לימודי הרפואה הוטרינרית בישראל מתקיימים בבית הספר לוטרינריה ברחובות, שהוא חלק מהפקולטה למדעי החקלאות של האוניברסיטה העברית בירושלים.

תחומי התמחות בלימודי בווטרינריה:

וטרינר - חיות מחמד  - 
וטרינר המתמחה בחיות בית מטפל בחיות מחמד נפוצות, עיקר התמחותו מכוונת לכלבים וחתולים אך לעיתים גם מכרסמים, זוחלים ותוכים. וטרינר בעל התמחות בחיות מחמד עובד בדרך כלל במרפאות פרטיות או בעמותות לבעלי חיים. 

וטרינר - חיות אקזוטיות וחיות בר - 
וטרינרים הנדרשים לידע רחב בניסיון עם מספר גדול ומגוון של חיות בית אקזוטיות כמו תוכים, איגואנות, צבים, צ'ינצ'ילות, נחשים ועוד. וטרינרים בדרך כלל בגני חיות, רשויות הטבע, 

וטרינר - חיות משק - 
התמחות הכוללת לרוב טיפול בחיות משק כמו סוסים, פרות, כבשים וחזירים. התמחות הכוללת עבודה וטיפול בתוך משקים חקלאיים או תחת שירות וטרינרי המפקח על גידול חיות המשק. 

וטרינר - כירורגיה - 
התמחות בניתוחים לבעלי חיים,כאשר ניתן לבחור בהתמחות של חיות בית חיות משק וחיות אקזוטיות. 
אפשר.  וטרינרים העוסקים במרפאות וטרינריות פרטיות, במתן שירותי ניתוחים למרפאות קטנות או בבתי חוליים וטרינריים.

ראו גם
* וטרינר

הערות שוליים

קישורים חיצוניים
* 
*
, טיפולים וטרינריים, שלומי עוזיאל, וואלה!

בית חולים וטרינרי בתמונות

קובץ:דוגמה.jpg|כותרת 2


 
 

פלוויוס פטרוס סאבטיוס איוסטיניאנוס, הידוע יותר בתור יוסטיניאנוס הראשון (11 במאי 483 - 13 או 14 בנובמבר 565), קיסר האימפריה הביזנטית החל מה-1 באוגוסט 527 ועד מותו. הוא היה אחד השליטים החשובים של האימפריה הביזנטית וידוע בעיקר בזכות הקורפוס יוריס קיוויליס, רפורמה שערך בקוד החוקים הביזנטי ובזכות ההתפשטות הביזנטית שהגיעה לשיאה תחת שלטונו. הוא נמנה עם קדושי הכנסייה האורתודוקסית ויומו הוא 14 בנובמבר.

ביוגרפיה
יוסטיניאנוס נולד בכפר בשם טאורסינה (טאור) באיליריה לסבטיוס ולויגלטייה, שהייתה אחותו של המצביא הידוע בשם יוסטיניוס הראשון, אשר עלה משורות הצבא והצליח, ברבות השנים, להפוך לקיסר. דודו אימץ אותו ודאג לחינוכו. יוסטיאנוס סיים את מסלול הלימודים הרגיל, שכלל בעיקר משפט ופילוסופיה לצד אימונים גופניים. הוא התקדם במהירות בסולם הדרגות. משתפס דודו את השלטון בשנת 518, נפתחו הזדמנויות רבות בפני הצעיר השאפתן. בשנת 521 התמנה יוסטיניאנוס למשרת הקונסול ולאחר מכן מונה למפקד הכוחות המזוינים של האימפריה במזרח. הוא שימש כעוצר בפועל זמן רב לפני שיוסטיניוס חלק עמו את השלטון באפריל 527. 

משנפטר יוסטיניוס ארבעה חודשים מאוחר יותר, הפך יוסטיניאנוס לשליט יחיד על האימפריה רחבת הידיים. שלטונו הותיר את חותמו בתולדות העולם, ומהווה תקופה נפרדת בהיסטוריה של האימפריה הביזנטית והכנסייה האורתודוקסית. הוא היה הקיסר האחרון שניסה לשקם את האימפריה הרומית. הוא הצליח לכבוש בחזרה חלקים נרחבים מהאימפריה, אך עם מותו אבדו החזקותיו החדשות, בעיקר עקב הנטל הכלכלי שגרמו ההוצאות הצבאיות. לצד פעילות צבאית, הקדיש יוסטיניאנוס תשומת לב רבה למפעלי בנייה ורווחה כלכלית ברחבי האימפריה. הרפורמות שביצע בקוד החוקים הרומי נושאות את חותמו עד היום.

בשנת 523 נישא יוסטיניאנוס לתאודורה, שחקנית תיאטרון לשעבר. באותה תקופה שחקני תיאטרון היו נתונים ללעג בציבור ושחקניות רבות אף עסקו בזנות. טרם תקופתו של יוסטיניאנוס נחשבו נישואים בין מעמדות לדבר לא ראוי אולם היות שיוסטיניוס העביר חוק המאפשר לזוגות אוהבים ממעמדות שונים להינשא התאפשרו הנישואים. תאודורה הפכה לדמות מפתח בפוליטיקה הביזנטית והייתה בעלת השפעה רבה על הקיסר. יורשיו הרבו לחקות את דוגמתו ולא אחת נישאו לבנות זוג שלא ממעמד האצולה.

כתביו של פרוקופיוס הם מקור המידע העיקרי על יוסטיניאנוס, אך גם כתביו של יוחנן מאפסוס תורמים פרטים חשובים. לשני ההיסטוריונים יחס שלילי כלפי יוסטיניאנוס ואשתו. לצד הספר העיקרי, כתב פרוקופיוס ספר נוסף, שנקרא "ההיסטוריה הסודית" ובו ריכז את הרכילויות וסיפורי השערוריות שהיו בחצרו של יוסטיניאנוס.

תאודורה נפטרה ב-548, אך יוסטיניאנוס האריך ימים ונפטר כ-20 שנה לאחר מכן בשנת 565.

את תפקיד הקיסר ירש יוסטיניוס השני, בעלה של סופיה, אחיינתו של יוסטיניוס הראשון.
קישורים חיצוניים

לקריאה נוספת
* ספרי החוקים של יוסטיניאנוס קיסר (Corpus Juris Civilis). כרך א': האינסטיטוציות (Institutiones). מתורגמות מרומאית לעברית בצירוף מבוא, הערות, טבלאות ומפתחות מאת ד"ר שמואל אייזנשטדט. ירושלים, המשפט, תרפ"ט.





 
אוסטרליה המערבית הינה הגדולה במדינות אוסטרליה. המדינה מכסה שליש משיטחה של אוסטרליה במערב המדינה, וגובלת במדינות אוסטרליה הדרומית והטריטוריה הצפונית.

גאוגרפיה
בירתה של אוסטרליה המערבית היא העיר פרת', השוכנת לחוף האוקיינוס ההודי, ומתגוררים בה כ-1,554,769 (2007) תושבים. בעיר מתגוררים למעלה משלושת רבעי מתושבי המדינה. רובה של המדינה מדברי וכמעט אינו מיושב. בצפון המדינה אזור יער גשם טרופי ובכלל זה אזור קימברלי אשר בשנים 1933-1939 שימש בסיס לדיונים בדבר התיישבות יהודית מאסיבית והקמת מולדת יהודית לאומית, במסגרת תוכנית קימברלי.

אוכלוסייה
אף שבמערבה של אוסטרליה התגוררו ילידים מקומיים אבוריג'ינים במשך אלפי שנים, רובה של אוכלוסיית המדינה כיום מקורה במתיישבים שהגיעו לאזור במסגרת היותו חלק מהאימפריה הבריטית. מושבת הנהר סוואן נוסדה בשנת 1829 (אף שהיה ניסיון התיישבות קודם בשנת 1826), היא העיר פרת' של ימינו. מוצא מרבית המהגרים מבריטניה. תקנות הגירה מחמירות מנעו הגירת סינים בסוף המאה ה-19, והשאירו את אוכלוסיית המדינה לבנה ברובה. לאחר מלחמת העולם השנייה הגיעו לאזור מהגרים רבים מאיטליה, יוגוסלביה ויוון. רק בשנות ה-70 של המאה ה-20 החלה להגיע לאזור הגירה אסייתית במוצאה (סינים ווייטנאמים).

כלכלה

עיקר כלכלת אוסטרליה המערבית מתבססת על כריית מתכות (ברזל, ניקל, אלומיניום וזהב) ועל ייצור גז טבעי. אוסטרליה המערבית מפיקה כ-20% מצריכת האלומיניום בעולם, והיא מפיקת עפרות הברזל השלישית בגודלה בעולם - 15% מצריכת עפרות הברזל העולמית. במערב אוסטרליה מופקים כ-180 טון זהב מידי שנה, כ-75% מהזהב המופק באוסטרליה כולה. בשל הביקוש הרב של סין למחצבים, והיצוא הרב מאוסטרליה המערבית לסין, התוצר המדינתי הגולמי של אוסטרליה המערבית גדל בשנים האחרונות ב- 7.5%.

גידולים חקלאיים המיוצרים באוסטרליה המערבית כוללים חיטה, שעורה, כבשים (ייצור צמר וכן בשר כבשים). בשנים האחרונות גברה התיירות לאוסטרליה המערבית - בעיקר תיירות מבריטניה, אירלנד, סינגפור, יפן ומלזיה.

ממשל

עם הקמת הפדרציה של מדינות אוסטרליה בשנת 1901, הפכה אוסטרליה המערבית למדינה באוסטרליה. בבית המחוקקים של אוסטרליה המערבית שני בתים - בית תחתון - האספה המחוקקת של אוסטרליה המערבית, ובית עליון - המועצה המחוקקת של אוסטרליה המערבית.

הריבון של אוסטרליה המערבית היא מלכת אוסטרליה - המלכה אליזבת השנייה, והיא מיוצגת על ידי המושל. המושל הנוכחי הוא ג'ון סנדרסון. בראש הרשות המבצעת עומד ראש הממשלה ג'פרי גאלופ. ראש הממשלה והשרים נבחרים מבין חברי המפלגות המרכיבות את הקואליציה בבית התחתון.

במשאל עם שנערך בשנת 1933 הצביעו 68% מנבחרים בעד עזיבת הפדרציה של אוסטרליה וחזרה להפוך לטריטוריה אוטונומית במסגרת האימפריה הבריטית (בשליטה ישירה של בריטניה). ממשלת המדינה שלחה משלחת לפרלמנט הבריטי שבלונדון, אולם הממשלה הבריטית סירבה להתערב, ולכן למעשה הצבעת התושבים לפרוש מאוסטרליה לא בוצעה בפועל.

תקשורת
באוסטרליה המערבית מוצאים לאור שני עיתונים יומיים: האחד "האוסטרלי המערבי", והשני "הכורה מקגלורי" (המכונה גם "המיינר"). "הסנדיי טיימס" האוסטרלי הוא העיתון השבועי היחיד שיוצא לאור ביום ראשון. נוסף על כך, יוצאים לאור 17 עיתונים מקומיים. בשנים האחרונות רשת האינטרנט מתחילה לשמש כתחליף לעיתונים היומיים.

בעיר פרת' שש תחנות טלוויזיה אנלוגיות ועוד כתריסר דיגיטליות, בעוד שבשאר המדינה משודרות ארבע תחנות. נוסף על כך, כעשר תחנות רדיו משדרות באוסטרליה המערבית.

היסטוריה

המתיישבים הראשונים באוסטרליה הגיעו לצפון היבשת לפני כ-40,000 עד 60,000 שנים, ובמשך השנים התפשטו אל כל רחבי היבשת, ובזמן שהגיעו המתיישבים האירופאיים הראשונים ליבשת, בתחילת המאה ה-17, הילידים כבר תקעו יתד ביבשת.

האירופאיים הראשונים שהגיעו לאוסטרליה היו ההולנדים, רבים מהם הגיעו אל היבשת ללא כוונה אחרי שספינותיהם סטו מהמסלול או טבעו. עברו כמאתיים שנים, ורק בסוף המאה ה-18 הוכח שאכן יש בדרום יבשת לא מוכרת, ואז התחילו סוחרים בריטים וצרפתים לחקור את החוף המערבי של אוסטרליה.

הבריטים ייסדו בשנת 1826 מושבה בקצה הדרום מערבי של היבשת, מתוך חשש שהצרפתים יקדימו אותם וייסדו קולוניה באוסטרליה המערבית. מושבה זו היא היום העיר אולבני. לאחר מכן ייסדו הבריטים קולוניה במקום בו נמצאת היום פרת', שתוך זמן קצר איכלסה 1,500 מתיישבים. קולוניה זו כונתה אוסטרליה המערבית.

האוכלוסיה התפתחה באיטיות, עד שנמצא זהב באיזור קגלורי, בשנות התשעים של המאה ה-19.

בשנת 1890 קיבל האזור ממשל עצמי מבריטניה, לאחר ששלוש שנים קודם לכן התקבלה חוקה חדשה לקולוניה. בתקופה זו נבנה צינור מים באורך 600 ק"מ מפרת' לקגלורי, שהתפתחה בתקופה זו בעקבות הבהלה לזהב.

בשנת 1901 הצטרפה אוסטרליה המערבית כמדינה בפדרציה של אוסטרליה.

ראו גם
* גדר הארנבים האוסטרלית

קישורים חיצוניים
*
*
*
*
*
*



סילביה פלאת (באנגלית: Sylvia Plath; 27 באוקטובר 1932 - 11 בפברואר 1963) הייתה משוררת וסופרת אמריקאית, בעלת שורשים 
גרמניים.

פלאת' נולדה בבוסטון כבתם של אוטו אמיל פלאת (1940-1885), פרופסור לביולוגיה יליד גרמניה, ושל המורה, לימים מרצה, אורליה שובר פלאת (1991-1906), שהייתה בת למשפחת מהגרים מאוסטריה.
לסילביה היה אח יותר צעיר בשם וורן (יליד 1935).
וכבר בגיל 8 , זמן קצר אחרי מותו המוקדם של אביה, כתבה את שירה הראשון. שיר ראשון שלה פורסם בשנת 1945, כשהייתה בת 13, בעיתון הילדים "ד'ה פיליפיאן" The Phillipian. התגלתה כבר אז כיוצרת פוריה מאוד ותוך שנים אחדות יצאו מאמתחתה כארבע מאות שירים.
  
פלאת' נטתה להתקפי דיכאון וערכה ניסיונות חוזרים ונשנים להתאבד, ואלו אף הובילו לאישפוזה בבית חולים פסיכיאטרי. לבד משיריה ידועה פלאת' במיוחד בזכות הרומן האוטוביוגרפי-למחצה "פעמון הזכוכית". 

פלאת' נישאה ב-1956 למשורר טד יוז ולזוג נולדו שני ילדים. אחרי שנתיים נפרדה פלאת' מיוז ועברה עם ילדיה ללונדון. אחרי שהחלה בהליכי גירושין מיוז, בחורף 1962/1963, שמה קץ לחייה בשאיפת גז. בנה של פלאת', ניקולאס יוז, שם קץ לחייו בשנת 2009.  

רק מקצת מיצירתה של פלאת' ראה אור בחייה. עיקר שירתה פורסם אחרי מותה על ידי טד יוז. 

מיצירותיה
;שירה:
* The Colossus -1960
* Ariel - 1965
* Crossing the Water - 1971
* Winter Trees - 1972
* The Collected Poems - 1981

;פרוזה:
* פעמון הזכוכית - 1963
* מכתבים הביתה - 1975
* ג'וני פאניקה ותנ"ך החלומות - 1977 - Johnny Panic and the Bible of dreams
* יומניה של סילביה פלאת' - 1982
* מראת הקסמים - 1989 - The Magic Mirror - התזה של פלאת' מסמית' קולג'
* 2000 - The Unabridged Journals of Sylvia Plath

;ספרי ילדים:
* הספר האדום - 1976
* חליפת הלא-משנה - 1996 - The It-Doesn't-Matter-Suit
* אוסף סיפורי ילדים - 2001, בריטניה
* המטבח של גברת צ'רי - 2001 - Mrs. Cherry's Kitchen

ספריה בעברית
* ג'וני פניקה ותנ"ך החלומות : סיפורים, מסות וקטעי יומן, תרגום מאנגלית - עידית שורר, הוצאת רסלינג
* אלקטרה בשביל האזילאות, תרגום מאנגלית - אורה סגל, עריכה - עידו בסוק, אחרית דבר והערות - שחר ברם, כרמל, ירושלים, 2000.
* אריאל, מבוא ותרגום מאנגלית - שמואל רגולנט, הקיבוץ המאוחד, תל אביב, 1982.
* אריאל ושלוש נשים, תרגמה סבינה מסג, הקיבוץ המאוחד, תל אביב, 2002.
* חליפת הלא-נורא, איורים - רוטרו סוזאן ברנר, מאנגלית - איתן בן-נתן, תל אביב, 1996.
* היומנים של סילביה פלאת, 1962-1950, מאנגלית - אנה הרמן, עריכה - דנה אלעזר-הלוי, משכל, תל אביב, 2002. )
* ספר המטה, כתבה - סילביה פלאת, נוסח עברי - אורי סלע, איורים - קונטן בליק, עם עובד, תל אביב, 1983.
* מתוך רמצי האפר, שני שירים, מאנגלית - מרדכי עובדיהו, תל אביב, 1965.
* מתוך רמצי האפר, הגברת לאזארוס, אבא שלי, מאנגלית - מרדכי עובדיהו, תל אביב, 1965.
* פעמון הזכוכית, רומן, מאנגלית - יואב הלוי, הביא לדפוס חיים פלג, ספרית פועלים, תל אביב, 1975.  ‬
* המטבח של גברת דבדבן, מאנגלית - מאירה פירון ; איורים - אבי עופר. משכל, תל אביב, 2010.

לקריאה נוספת
* רונית ליברמנש, סילביה פלאת': מוזה אפלה, הוצאת מפה, 2004.

קישורים חיצוניים
*
* באתר הספריה החדשה
* סילביה פלאת',, באתר ynet



עיר מדינה היא מדינה המורכבת מעיר אחת בלבד. המבנה הפוליטי הזה היה נפוץ מאוד בעת העתיקה. לעתים, ערי מדינה הצליחו להקים אימפריות גדולות דוגמת אשור, רומא וקרתגו ולעתים נשארו קטנות והתאגדו בברית המבוססת על מוצא משותף אשר כללה כמה ערים דוגמת ערי כנען  כגון מגידו, לכיש או הליגה הפלופונסית ביוון העתיקה.

סוג מיוחד של עיר מדינה הוא הפוליס היווני. דוגמה מייצגת לפוליס היו אתונה, תבאי וספרטה. תושבי הפוֹלֵיִיס (רבים של פוליס) היו בעלי מודעות פוליטית רבה. ערים רבות נוהלו בדמוקרטיה ישירה.

ערי המדינה המשיכו לשגשג באיטליה בימי הביניים. בין ערי המדינה המפורסמות של איטליה אפשר למנות את פיזה, ג'נובה וונציה.

ערי מדינה כיום
כיום יש מספר מדינות שניתן לכנותן ערי מדינה:

* קרית הוותיקן
* סינגפור
* מונאקו

בגרמניה, שהיא פדרציה של מדינות, יש לשלוש ערים מעמד רשמי של עיר מדינה: ברלין, המבורג וברמן (למרות שמדינת ברמן כוללת בתחומיה שתי ערים).

מעמד דומה יש לערים וינה שבאוסטריה ומקסיקו סיטי שבמקסיקו.


 
שבקט מירזייאיב (נולד ב-24 ביולי 1957), ראש ממשלת אוזבקיסטן.

מירזייאיב מונה לתפקיד ראש הממשלה על ידי הנשיא אסלאם קרימוב ב-12 בדצמבר 2003 ואושר על ידי הפרלמנט האוזבקי. מירזייאיב החליף את ראש הממשלה המפוטר, אוּקטר סוּלטנוֹב.

לפני שמונה לתפקיד ראש הממשלה שימש מירזייאיב בתפקיד המושל של ג'יזח, ולאחר מכן בתפקיד מושל סמרקנד.


 
 
זקן ממרא הוא תלמיד חכם סמוך, שמורה הלכה למעשה בניגוד לפסיקת הלכה של הסנהדרין כשהיא במקום מושבה שבלשכת הגזית, ובהרכבה המלא. הזקן מתחייב במיתה אך ורק אם הורה כך הלכה למעשה, ובתלמוד מובא עקביא בן מהללאל כדוגמה לגיטימית לתנא שחלק על הסנהדרין, אך לא הורה כן הלכה למעשה.

התורה החמירה בדינו של הזקן, והוא מתחייב מיתה בחנק. הזקן הממרא הוא אחד מתוך ארבעה מקרים ש"צריכים הכרזה", וההלכה רואה חשיבות רבה לפרסום המקרה למען יראו וייראו. כחלק מגישה זו העונש היה מבוצע בירושלים, בחג העלייה לרגל הסמוך לגזר דינו, כדי לפרסם את העניין בקרב כל העולים לרגל. בדומה לכך, נאסר על חכמי הסנהדרין למחול על כבודם ולוותר לזקן הממרא, כדי "שלא ירבו מחלוקות בישראל".

מקור מקראי
הזקן הממרא עובר על המצווה לשמוע לדברי חכמים, הכוללת מצוות לא תעשה אחת: , ומצוות עשה אחת: .

פרטי הדינים
קיימת מחלוקת תנאים מהו אותו דין עליו מתחייב זקן ממרא מיתה אם חלק על הסנהדרין. לשיטת רבי מאיר מדובר רק בדבר שבמזיד העונש עליו הוא כרת ובשגגה קרבן חטאת, כלומר, על דינים מדאורייתא. לעומתו סבור רבי יהודה כי הדין עליו נחלקים הזקן והסנהדרין הוא פרשנות חז"ל על דין מדיני התורה, שאינה מתחייבת מהמקרא עצמו. ורבי שמעון אומר שאפילו אם חלק הזקן על הסנהדרין בדין קל מדרבנן, הוא יכול להתחייב מיתה בגין כך. ההלכה למעשה נפסקה כשיטת רבי מאיר.

על פי המשנה, היה צריך הזקן הממרא לעבור דרך שני בתי-הדין בירושלים, זה שהיה יושב בפתח הר הבית וזה שהיה בפתח עזרת ישראל, שבשניהם ישבו 23 דיינים. רק לאחר שלא קיבל את דעתם, היה מגיע הזקן לסנהדרין הגדולה שישבה בלשכת הגזית שבעזרת הכהנים, ומברר את ההלכה עימם. לעומת זאת מופיעה בספרי דעה שונה, לפיה אין הזקן חייב לחלוק על בית הדין הגדול שבירושלים, אלא אף אם הוא מורה נגד דעתם של הסנהדרין כששהתה ביבנה - דינו כזקן ממרא.

קישורים חיצוניים
* אתר דעת
* 
* חגי בן ארצי,, אתר דעת; פורסם לראשונה בסיני (צ"ד), התשמ"ד.

הערות שוליים




בשם מקראות גדולות נקראת מהדורת דפוס של המקרא שמורכבת, בדרך כלל, מארבעה מרכיבים: נוסח המקרא על פי המסורה, הערות המסורה, תרגומים ארמיים ומבחר פירושים.

היסטוריה
דפוס מקראות גדולות הראשון יצא לאור בבית הדפוס של דניאל בומברג בונציה, סמוך מאוד להמצאת הדפוס, בשנים רע"ז - רע"ח (1516 - 1517) בעריכת פליקס פרטנסיס. המהדורה השנייה והחשובה יותר נדפסה בשנים רפ"ד-רפ"ו (1524 - 1526). המהדיר היה יעקב בן חיים אבן אדוניהו, שעיצב את צורת המהדורה עם ארבעת המרכיבים שנזכרו למעלה. בן חיים עשה מאמצים גדולים לתת בידי קוראיו נוסח מתוקן של המקרא, הערות המסורה, התרגומים והפירושים, על פי כתבי היד שהיו בידו, ואולם למרות מאמציו נוסח המקרא במהדורתו מלא בשגיאות (בהן כאלה שבחלק מן הקהילות קוראים אותן עד היום, כגון "בפניהם" ו"להרוג" שבמגילת אסתר).

מהדורת בן חיים שימשה כמודל - בנוסח ובצורה - למהדורות רבות שיצאו במאות השנים אחריו. רוב המדפיסים סמכו על הנוסח שהוא קבע; מעטים ניסו לתקן אותו, ולעומתם רבים הוסיפו שגיאות משלהם. רובם גם הוסיפו על מבחר הפירושים של בן-חיים.

ארבעת מרכיבי המהדורה
א. נוסח המקרא
מרכיב זה כולל את נוסח המקרא על פי המסורה, כולל ניקוד, טעמי המקרא, ובמקומות מסוימים גם תווים וסימנים אחרים.

ברוב המהדורות במשך הדורות הייתה קיימת שאיפה לקרב את הטקסט המקראי (נוסח האותיות, הניקוד, והטעמים) ככל האפשר למסורה של אהרן בן אשר. אבל רק בדורנו יוצאת לאור מהדורת מקראות גדולות ("מקראות גדולות הכתר", הוצאת אוניברסיטת בר-אילן) על פי עצם כתב ידו של בן-אשר, הוא כתר ארם צובה.

ב. הערות המסורה
הכוונה במרכיב זה להערות המסורה שלצד הטקסט המקראי ("מסורה גדולה" ו"מסורה קטנה") הדנות בעיקר בכתיב של המקרא (כגון אותיות חסרות ומלאות).

גם כאן, במשך הדורות לא הייתה למהדירים השונים שום אפשרות למסור את אותן ההערות שכתב בן-אשר, והם סמכו על קובצי הערות מסורה של אחרים. ב"מקראות גדולות הכתר" (ראו לעיל), נדפסו הערות המסורה כפי שכתבם בן-אשר בכתר ארם צובה. במקומות שהכתר לא נשמר, הערות המסורה נלקחו מכתב יד לנינגרד.

הערות המסורה היו קוד בלתי-מובן וסוד כמוס בעיניהם של הדורות האחרונים. לכן, למרות שהן היו חלק בלתי נפרד מנוסח המקרא, הן בתקופת כתבי היד והן בתקופת הדפוס (החל מ"מקראות גדולות" של בן-חיים), הן הושמטו כליל מחלק מהמהדורות, בהן מהדורת מקראות גדולות דפוס ווילנא, וגם במהדורה המודרנית "תורת חיים" (על התורה, הוצאת מוסד הרב קוק).

ג. תרגומים
לצד הפסוקים נוספו תרגומים שלהם לארמית, בעיקר תרגומים מתקופת התנאים. בכל דפוס של מקראות גדולות ניתן למצוא את תרגום אונקלוס על התורה ואת תרגום יונתן על ספרי הנביאים. חלק מהדפוסים מוסיפים גם תרגומים ירושלמיים שונים לתורה ולכתובים.

הדפסת התרגומים בניקוד מלא מהווה אפיון בולט של מהדורת מקראות גדולות לאורך השנים. תרגום אונקלוס לתורה ותרגום יונתן לנביאים תמיד נדפסו ב"מקראות גדולות" בניקוד מלא (וכך הם גם מופיעים בכתבי יד עתיקים של מקרא והתרגום, משולבים פסוק אחר פסוק), משום שהיה להם תפקיד ליטורגי, דהיינו הקריאה הרשמית של "מקרא ותרגום". גם התרגומים הירושלמיים, אם הם נדפסו, הופיעו בניקוד מלא.

ד. מבחר פירושים

בכל מהדורת מקראות גדולות יש מבחר של הפרשנות היהודית הקלאסית. לרוב, מדובר בפרשנות הפשט הקלאסית של ימי הביניים (בעיקר פרשני המקרא מתקופת הראשונים), אבל יש מהדורות שהדפיסו גם פרשנות שנוטה יותר ל"דרש", וגם פרשנות מאוחרת יותר.

ברוב המהדורות הנפוצות היום ניתן למצוא את פירושיהם של רש"י, רשב"ם, ראב"ע (אבן עזרא) והרמב"ן על התורה, ואת פירושיהם של רש"י, רד"ק, ראב"ע, ר"י קרא, רלב"ג ו"מצודות" על ספרי הנביאים והכתובים.

הפניות לדיונים תלמודיים
חיבורים נוספים המופיעים במקראות גדולות הם חיבורים המפנים את הלומד לדיונים בתלמוד העוסקים בפסוק המופיע. החיבור המקובל בדרך כלל הוא תולדות אהרן, אם כי יש שהוסיפו לו את בית אהרן וחיבורים אחרים.

לקריאה נוספת
*משה גושן-גוטשטיין, "דברי מבוא למקראות גדולות", בתוך: מקראות גדולות, וונציה רפ"ד-רפ"ו (מהדורת צילום ירושלים, תשל"ב).
*מנחם כהן, עורך, "מבוא למהדורת הכתר", בתוך: מקראות גדולות הכתר, כרך יהושע-שופטים, (הוצאת אוניברסיטת בר-אילן, רמת גן, 1992). יש מידע נוסף גם בהקדמותיו ונספחיו של כהן לשאר הכרכים שיצאו לאור.

קישורים חיצוניים

* 
*  ‬
* 






טריטוריית הבירה האוסטרלית (אנגלית: (Australian Capital Territory (ACT) היא אחת מטריטוריות אוסטרליה, ובה נמצאת קנברה, בירת אוסטרליה.

גאוגרפיה
טריטוריית הבירה מוקפת על ידי מדינת ניו סאות' ויילס.

ממשל
טריטוריית הבירה האוסטרלית מנוהלת באופן עצמאי, אולם אין לה את העצמאות החוקתית שיש ליתר מדינות אוסטרליה. 

הטריטוריה מנוהלת על ידי שר ראשי (כיום, ג'ון סטאנהופ ממפלגת העבודה האוסטרלית).

חוקי הטריטוריה נקבעים על ידי אספה מכוננת בת 17 חברים, המהווה הן ממשלה והן בית מחוקקים של הטריטוריה. החלטות האספה כפופות להחלטות ממשלת אוסטרליה.

לטריטוריית הבירה שני נציגים בפרלמנט אוסטרליה ושני נציגים בסנאט אוסטרליה.

אתרים בעלי חשיבות
* שמורת טבע טידבינבילה
* תחנת התקשורת של רשת חלל עמוק בקנברה (המופעלת על ידי נאס"א)

כלכלה
מחוץ לעיר קנברה נמצאים שטחים חקלאיים בהם מגדלים כבשים, בקר לייצור חלב וכן מספר כרמים.

חלקים גדולים מהשטחים הפתוחים סביב הבירה מהווים חלק מפארק לאומי נאמאדג'י.

היסטוריה
קודם להתיישבות האירופית התגוררו באזור טריטוריית הבירה האוסטרלית שלושה שבטים אבוריג'ינים: הנגונאוואל, הוואלגאלו והנגאריגו.

התיישבות של מתיישבים אירופאים ראשונה באזור החלה בשנות ה- 30 של המאה ה-19.

על הקמת חבר העמים של אוסטרליה, בעקבות ויכוח בין מלבורן וסידני על מיקום הבירה, הוסכם שהבירה תהיה בתחילה במלבורן, ובינתיים תיבנה בירה חדשה.

על פי החוקה נקבע שעיר הבירה תהיה ממוקמת בשטח שיילקח ממדינת ניו סאות' ויילס, אך שיהיה לפחות 100 מילים (כ-160 ק"מ) מסידני.

האתר הנוכחי נבחר בשנת 1908, וטריטוריה נוספת - טריטוריית מפרץ ג'רביס נלקחה על מנת לשמש נמל עבור הבירה החדשה.

בשנת 1910 נחקק חוק החוכר את השטח עבור הבירה החדשה (ואף נקבע בחוק שהאזור יהיה אזור אסור במכירת אלכוהול). בשנת 1911 נערכה תחרות בינלאומית לתכנון הבירה- תחרות בה זכה וואלטר בורלי גריפין.

הנחת אבן הפינה לבירה החדשה הייתה ב-12 במרץ 1913, והממשל עבר לבירה עם פתיחת בית הפרלמנט הזמני ב-9 במאי 1927.

בתחילה נקראה הטריטוריה - "טריטוריית הבירה הפדרלית". בשנת 1938 שונה שם הטריטוריה רשמית ל"טרירטוריית הבירה האוסטרלית".

בשנת 1988 קיבלה הטריטוריה שלטון עצמי.

קישורים חיצוניים
*
*


קונון (בלטינית: Conon), אפיפיור בין ה-21 באוקטובר 686 ועד מותו ב-21 בספטמבר 687. קונון נקבר בבזיליקת פטרוס הקדוש ברומא. נראה שקונון מוּנה כפשרה בין שתי המפלגות המתנגשות ברומא באותה העת: הכנסייתית והצבאית.





רוברט דיוויד "רובי" קין (Robert David "Robbie" Keane; נולד ב-8 ביולי 1980) הוא כדורגלן אירי המשחק בעמדת החלוץ בלוס אנג'לס גלאקסי ובנבחרת אירלנד, בה הוא מתפקד גם כקפטן. קין הוא מלך השערים בכל הזמנים של נבחרת אירלנד.

קין נולד בדבלין. הוא הצטרף לוולבס בתור נער ועשה את הופעתו המקצעונית הראשונה ב-1997. הוא שיחק בקבוצה שתי עונות לפני שעבר לקובנטרי סיטי ב-1999. בזמן הקדנציה שלו בוולבס הוא עשה את הופעתו הראשונה בנבחרת (ב-1998). לאחר עונה בקובנטרי, הוא נרכש על ידי אינטר מילאנו אבל הושאל ללידס יונייטד בדצמבר 2000.

השאלתו של קין נהייתה קבועה במאי 2001. אבל בעיות הכלכליות של לידס גרמו למועדון למכור רבים משחקניו הצעירים וקין נמכר לטוטנהאם הוטספר לקראת עונת 2002-03, שם הוא שיחק עד סוף עונת 2007/08. ב-28 ביולי 2008 חתם רובי קין ל-4 שנים במועדון הכדורגל ליברפול. כעבור חצי עונה בה הבקיע חמישה שערים בלבד ב-19 משחקי ליגה, חזר לטוטנהאם. ב-1 בפברואר 2010 הוחתם קין במועדון הסקוטי סלטיק במסגרת עסקת השאלה מטוטנהאם, אליה חזר בסיום עונת . בתחילת 2011 הושאל לווסטהאם.

קין הוא הכובש המצטיין בכל הזמנים של אירלנד, לאחר ששבר את שיא 21 השערים של ניל קוין. שערו המפורסם ביותר הוא השער בתוספת הזמן מול גרמניה במונדיאל 2002.

יחד עם נבחרת אירלנד, קין הוגרל לאותו בית עם נבחרת ישראל במסגרת מוקדמות מונדיאל 2006. הוא הגיע לישראל במרץ 2005 ושיחק מול הנבחרת באצטדיון רמת גן במשחק שהסתיים לבסוף בתיקו 1-1. ביוני 2005 הוא שיחק מול נבחרת ישראל בדבלין ואף כבש שער מול דודו אוואט בדקה ה-11 שהעלה את אירלנד ליתרון 2-0. הוא נפצע בכתף ויצא בדקה ה-27, מה שלדעת רבים היה גורם בחזרה של ישראל למשחק והשוואת התוצאה עד המחצית.

ב -15 באוגוסט 2011, עבר קין לקבוצה האמריקאית לוס אנג'לס גלאקסי המשחקת בליגת ה-MLS. קין חתם על חוזה לשנתיים והעברתו מוערכת בכ-3.5 מיליון ליש"ט.




גיבון היינן (שם מדעי: Nomascus nasutus hainanus), הוא מין בסוג גיבון מצויץ, השייך למשפחת הגיבונים.

המין התגלה כבר ב־1826 ביחד עם גיבון שחור מצויץ, ונחשב כתת-מין שלו בשם Hylobates concolor hainanus. בעקבות מחקרים שנעשו בסוג Nomascus בתחום הגנטי והווקאלי כאחד, הוחלט להבחין את הגיבון היינן כמין נפרד.

תפוצת המין מוגבלת לאי היינן שבדרום סין, שגודלו 34,000 קמ"ר. גיבון היינן נחשב לאחד מ־25 מיני הפרימטים הנדירים ביותר והוא צפוי להכחדה טוטאלית עוד בסוף המאה ה-21. 

בשנות ה־50 של המאה ה-20 נצפו כ־2,000 פריטים על האי. אך כיום נותרו פחות מ־30 פריטים, רובם בשמורות סגורות ובתוכניות שיקום. הירידה הדרסטית במספר הפריטים, נגרמה בעיקר בשל ביעור היערות על האי. האוכלוסייה צמצמה את נחלתה למורדות ההרים ושם הייתה חשופה לציד לא חוקי ולסחר בגורים, שהתרחש אף בתוך השמורות על ידי אנשי השמורה עצמם. בשנת 2001 הועברה השליטה בשמורות ל"חברה הזואולוגית הצרפתית". בשיתוף עם מספר אוניברסיטאות בסין, החלו בתוכניות שיקום למין הנעלם.

פרוות הזכרים קצרה ושחורה, הכתר המצויץ אינו בולט במיוחד, להבדיל מיתר המינים בסוג. לנקבות פרווה צהובה־חומה בעוד שהציצית שחורה, כתמים לבנים מעל הפה ובגבות.

קישורים חיצוניים
* 



ציטוקינים (Cytokines) הם חלבונים קטנים אשר מהווים את הבסיס לתקשורת בין תאי מערכת החיסון ובין  תאים השייכים לרקמות הגוף.

הציטוקינים מופרשים בעיקר על ידי תאי מערכת החיסון (תאי דם לבנים המפרישים ציטוקינים מכונים לימפוציטים), אך גם על ידי תאים אחרים. הפעילות הציטוקינית היא לרוב מקומית, אך במקרים מסוימים יש השפעה על הגוף כולו. 

הלימפוקינים הראשונים זוהו באמצע שנות ה-60, כאשר MIF (ראשי תיבות באנגלית: Migration Inhibition Factor, "גורם עיכוב נדידת תאים") התגלה במקביל על ידי ג'ון דייוויד ובארי בלום. הציטוקינים הראשונים התגלו בתרביות של תאי כליה במעבדתו של סטנלי כהן ב-1974.

קיימות כמה קבוצות של ציטוקינים (אם כי לא כל הציטוקינים משתייכים לאחת הקבוצות):

* אינטרלוויקינים.
* כימוקינים.
* אינטרפרונים.

היסטמין ו-TNF (ראשי תיבות באנגלית: Tumor Necrosis Factor, "גורם תמותה של גידולים") מהווים שני ציטוקינים חשובים שאינם משתייכים לקבוצות הללו.

מאפיינים ואופן פעולה

הציטוקינים בדרך-כלל אינם מיוצרים בכל העת, אלא בעיקר לאחר מפגש עם אנטיגן. רוב הציטוקינים פועלים באופן אוטוקריני (כלומר, פועלים על אותם התאים עצמם שהפרישו אותם) או פאראקריני (פועלים על תאים סמוכים). רוב הציטוקינים מסוגלים לעורר מספר תגובות שונות בתאי היעד שלהם, תופעה המכונה פליאוטרופיזם. הסיבה לכך היא שלסוגים שונים של תאים יש במקרים רבים קולטנים לאותו הציטוקין. באותה העת, לציטוקינים רבים השפעה דומה או זהה, כיוון שהם מעוררים בדיוק את אותה תגובה של שרשרת העברת אותות בכל תאי היעד.

לרבים מהציטוקינים הידועים ישנה גם השפעה מעודדת וגם יכולת מדכאת על לימפוציטים בפרט, ועל התגובה החיסונית בכלל, בתלות בתנאים בהם הם פועלים. הציטוקינים נקשרים לקולטנים ייחודיים לסוג תאים מסוים, הממוקמים על-גבי ממברנות התאים. קישור הציטוקין לקולטן מעורר שרשרת תגובות כימיות באמצעותה מתרחשת העברת אות בתא (Signal transduction cascade), ובסופה היא מובילה לשינויים ברמה הביוכימית וברמת הפנוטיפ. הקולטנים לציטוקינים הם רצפטורים הקשורים לפעילות טירוזין קינאז אך למעשה אינם טירוזין קינאזות (TRK)

קישורים חיצוניים

* המקשר בין רמת הציטוקינים בגוף ובין דיכאון (מאמר באנגלית)
* בנוגע לתופעות הלוואי של בקיעת שיניים אצל תינוקות, בו נמצא כי במשך שלושה ימים הסמוכים למועד פריצת השן לחלל הפה, מופרשים בצורה מוגברת חומרים ציטוקינים לנוזל החניכיים (המקיף את השן הבוקעת), והם אלו שאחראים להפרעות הסיסטמיות המלוות את הבקיעה, כמו: עליית חום, הפרעות שינה, בעיות עיכול והפרעות בתיאבון.


 
 




הטריטורייה הצפונית היא טריטוריה פדרלית באוסטרליה. היא כוללת את לבהּ של היבשת ואת החלק המרכזי של חופה הצפוני. בירת הטריטוריה ומרכז האוכלוסייה העיקרי בה היא העיר דרווין. אוכלוסיית הטריטוריה היא הקטנה ביותר בין המדינות והטריטוריות של אוסטרליה היבשתית, וצפיפות האוכלוסין נמוכה ביותר.
היסטוריה
בין השנים 1825 ו- 1863 הייתה הטריטוריה חלק מניו סאות' ויילס, ובין השנים 1863 - 1911 חלק מאוסטרליה הדרומית.
ב-1 בינואר 1911 הפכה הטריטוריה לטריטוריה נפרדת.
במשך תקופה קצרה בין השנים 1926 ו - 1931 הטריטוריה חולקה ל"צפון אוסטרליה" ו"מרכז אוסטרליה" (לאורך קו רוחב 20 דרום),

במהלך מלחמת העולם השנייה היה החלק הצפוני של הטריטוריה תחת ממשל צבאי בשל חשש מפלישה יפנית.
בשנת 1978 קיבלה הטריטוריה שלטון עצמי, והוקמה מועצה מחוקקת שבראשה שר ראשי.

פוליטיקה וממשל
לטריטוריה אספה מחוקקת, בדומה לגופי המחוקקים של יתר מדינות אוסטרליה, אולם אספה זו מקבלת את סמכויותיה מהממשל הפדרלי ולא מכוח החוקה.

בשנת 1998 נערך משאל עם בשאלה האם להפוך את הטריטוריה למדינה - הצעה שנדחתה על ידי התושבים (בניגוד לכל הסקרים שהראו תמיכה בהצעה).

הסיבה לדחייה היא הצעת הממשל שיהיו לטריטוריה 3 סנאטורים במקום 12 (כמו בשאר המדינות). הסיבה לשוני זה היא במספר התושבים המועט של הטריטוריה. מספר סנאטורים זהה משמעו שתושב אחד של הטריטוריה יהיה שווה בקולו ל-30 תושבי ויקטוריה או תושבי ניו סאות' ויילס.

ראש הממשלה (רשמית: "השר הראשי", chief minister) כיום הוא פול הנדרסון מטעם מפלגת העבודה האוסטרלית שנכנס לתפקידו ב-2007.

לטריטוריה שני נציגים בפרלמנט אוסטרליה, ושני נציגים בסנאט האוסטרלי.

שלטון מקומי
בטריטוריה שישה יישובים עירוניים (שתי ערים, עיירה אחת (שייר) ושתי מועצות עירוניות), ו-30 מועצות מקומיות.

גאוגרפיה
בטריטוריה מצויות שתי צורות מסלע מפורסמות - האולורו (הידוע בשם "סלע איירס" והקטה טג'וטה (הידוע בשם "האולגס") - שתי צורות מסלע אלה קדושות לאבוריג'ינים, ומהוות אתרי תיירות.

נהרות הטריטוריה:
* נהר אליגטור
* נהר דיילי
* נהר פינקה
* נהר מקארת'ור
* נהר רופר
* נהר טוד
* נר ויקטוריה, שארכו 560 ק"מ ושפכו אל מפרץ ג'וזף בונפרט בים טימור.

בטריטוריה שני אזורי אקלים מובחנים. באזור הסמוך לחוף שורר אקלים טרופי, המועד לסופות ציקלון ולגשמי מונסון, ובאזור הפנימי שורר אקלים מדברי קיצוני.

אוכלוסין
הטריטוריה הצפונית היא אחד האזורים דלילי האוכלוסין ביותר בתבל. צפיפות האוכלוסין היא פחות מ-0.2 תושבים לקמ"ר, פחות מעשירית מאשר ביבשת אוסטרליה כולה. היישובים ממוקמים ברובם לאורך הדרך המקשרת בין העיר דרווין לאוסטרליה הדרומית.

אוכלוסיית הטריטוריה הצפונית מהווה 1% מאוכלוסיית אוסטרליה. יותר מ-70 אחוזים מן התושבים מתגוררים בבירת הטריטוריה דרווין (כ-121,000 תושבים ב-2007) ובפרבריה פלמרסטון (כ-27,000) וליצ'פילד (כ-17,000). באליס ספרינגס שבדרום הטריטוריה מתגוררים כ-26,000 איש. מספר עיירות נוספות מונות כמה אלפי תושבים כל אחת. 

כ-30 אחוז מן התושבים הם אבוריג'ינים.

כלכלה
כלכלת הטריטוריה הצפונית מתבססת על כרייה של בוקסיט ומנגן, ועל תיירות.

אזורי המכרות העיקריים:

* בוקסיט בחצי האי גוב
* מנגן בגרוט איילנדט

קישורים חיצוניים


יהדות ונצואלה היא קהילה יהודית המתקיימת ביבשת דרום אמריקה בוונצואלה של היום. בעיר קורו שבצפון מזרח המדינה אף נמצא בית הקברות היהודי שנחשב לעתיק ביותר באמריקה הלטינית.

היסטוריה
נראה שראשוני היהודים הגיעו לוונצואלה במאה ה־17 ואלו היו בעיקר צאצאי אנוסים שהגיעו מהאיים הקריביים ובעיקר מהאי קורסאו. תחילה התיישבו אלו בעיר קורו (Coro) שבצפון מזרח המדינה ומשם היגרו לבירה קראקס. היהודים הראשונים שישבו בוונצואלה ואף הודו ביהדותם בגלוי עשו זאת בשנת 1850 כאשר יהודים מספרד היגרו לעיר קורו.  רק במאה ה־19 התארגנה בה הקהילה היהודית הראשונה עם גלי ההגירה הגדולים מברזיל, צפון אפריקה (בעיקר מרוקו) וקורסאו.

תהליך התבוללות הקהילה הואט בראשית המאה ה־20 עם הגעת יהודים שומרי דת ממזרח אירופה ומרכז אירופה שבהן חיו היהודים בצורה מסורתית יותר. אותם היהודים השתקעו בעיקר בקראקס וסייעו מאוד בפיתוחה. יהודים רבים פנו לוונצואלה לאחר סיום מלחמת העולם הראשונה ולפני פרוץ מלחמת העולם השנייה כאשר רובם היו מאירופה.  מספר גדול בהרבה מזה היגרו לאחר סוף מלחמת העולם השנייה.

מוערך שכ-95% מיהודי ונצואלה יושבים בקראקס אך קיימות קהילות קטנות גם במרקאיבו, מראקי וולנסיה. מעמדם בחברה גבוה אך גילויי אנטישמיות מופיעים מדי פעם. ארגון הגג של יהדות ונצואלה הוא פדרציית הקהילות היהודיות בונצואלה (CAIV) המרכזת ומתאמת את פעילות הקהילה ומייצגת אותה כלפי השלטונות. 

מאז עלייתו של הוגו צ'אווס לשלטון בשנת 1999, ידעה יהדות ונצואלה תקריות אנטישמיות בתדירות הולכת וגדלה. לקראת הבחירות לפרלמנט בשנת 2010 הגיעו ההתקפות המילוליות והכתובות באמצעי התקשורת לשיא ובין היתר אף הואשמו היהודים בפגיעה בכלכלת ונצואלה ובקשירת קשר בדומה לפרוטוקולים של זקני ציון. פדרציית הקהילות היהודיות בונצואלה מדווחת על ירידה של כ-50% במספר חברי הקהילה הרשומים מ-18 אלף בשנת 2000 לכ-9000 בלבד ב-2010. בשלהי העשור הראשון של המאה ה-21 התגבר זרם היציאה ומעריכים כי יותר מ-5,000 יהודים היגרו לארצות הברית ומיעוטם לישראל. 

בישראל
כיום קיימת שותפות של הסוכנות היהודית (שותפות 2000) בין הקהילה היהודית בונצואלה לישוב שוהם. במסגרת השותפות , בעת ביקורם בארץ, עוברים בני הנוער מוונצואלה פעילות עם בני נוער משוהם וכן לבני הנוער המגיעים ל"שנת הכשרה" קיימות משפחות מארחות משוהם. בנוסף, מדי שנה יוצאת משלחת נוער משוהם לקהילה היהודית בקראקס. בסוף שנת 2008 נחנך בשוהם היכל תרבות חדש - "המשכן לאומנויות הבמה", אשר נבנה בזכות תרומתה הנדיבה של משפחת בן-טאטא מונצואלה.

הערות שוליים

קישורים חיצוניים
* דניאל אדלסון,, Ynet.
* דניאל אדלסון,, Ynet.




איי קיימן (באנגלית: Cayman Islands) הם קבוצת איים בים הקריבי המהווה מושבת כתר בריטית. האיים בטריטוריה הם קיימן הגדול (גראנד קיימן) - בו ממוקמת גם בירת המדינה ג'ורג' טאון, קיימן הקטן (ליטל קיימן) וקיימן בראק (שם הלקוח מהשפה הגאלית הסקוטית ומציין שן סלע בולטת, ומכאן - שן הסלע של קיימן).

האיים, אשר נתגלו על ידי כריסטופר קולומבוס ב-10 במאי 1503 כחלק ממסעו הרביעי והאחרון, הועברו, יחד עם ג'מייקה הסמוכה, לשליטתה של בריטניה בשנת 1670 כחלק מהסכם מדריד. לאחר החתימה על ההסכם היו האיים וג'מייקה טריטוריה אחודה עד לשנת 1962 בה זכתה ג'מייקה למעמד של מדינה עצמאית המכירה במלכת הממלכה המאוחדת כשליטתה העליונה, ואילו האיים המשיכו להיות טריטוריה בריטית לכל דבר.

האוכלוסייה באיים מורכבת בעיקר מבני תערובת שאבותיהם היו אנגלים או אפריקאים. כלכלת האיים מבוססת על תיירות ובנקאות, וזאת עקב העדר המיסוי הישיר המונהג באי.

המשטר באיים הינו עצמאי כמעט לחלוטין וכל התושבים אשר גילם עולה על 18 שנים זכאים להצביע בבחירות הנערכות במדינה בכל 4 שנים. המושל, הנבחר בבחירות אלו, משמש למעשה כנציגה של הממלכה הבריטית לטריטוריה והוא ממונה אישית על ידי מלכתה - אליזבת השנייה. ארגון האומות המאוחדות מונה את איי קיימן ברשימת הטריטוריות המשוללות את זכות ההנהגה העצמית.

היסטוריה

איי קיימן התגלו לראשונה במסעו הרביעי של קולומבוס אל "העולם החדש" בשנת 1503 בעת ההפלגה מפנמה לאספניולה. תחילה התגלו האיים ליטל קיימן ובראק קיימן והם כונו בפי קולומבוס "לאס טוֹרטיגַאס" ("הצבים"), וזאת בשל המספר הרב של צבי הים שנמצאו בקרבתם. שנים מספר מאוחר יותר שונה שמם של האיים ל"לאגארטוס" (לטאה גדולה), 

בשנת 1585 הגיע אל האי סר פרנסיס דרייק אשר קרא לאי בשם "לאס קיימאנאס" (מילה בשפת הקריב שמשמעה תמסח) וזאת בשל מספר רב של איגואנות שראה על האי ואשר זוהו בטעות כתמסחים. (ראו קיימן שחור וקיימן גמדי של שניידר)

לאחר גילוי האיים הם נשארו בלתי מיושבים ושימשו כתחנות ארעיות לספינות במהלך מסען. במסגרת מסע שכזה הגיע לאי פרנסיס דרייק אשר תיאר מגוון רב של זוחלים אשר שרצו באי בעת ביקורו שם בשנת 1585. בשנת 1655 החלו הבריטים שולטים באזור, לאחר שקיבלו לידיהם מהספרדים את השליטה בג'מייקה. ההכרזה הרשמית על הפיכתם של האיים לטריטוריה בריטית הגיעה בשנת 1670 והם נכללו תחת שלטונו של מושל ג'מייקה הבריטי. לאחר ההכרזה על האיים כמושבה בריטית החלו להתיישב בה ראשוני המתיישבים, אשר עסקו בתחילה בעיקר בסחר עם אוניות אשר עצרו במקום למנוחה והצטיידות בבשר צבי ים, מים טריים וירקות.

ההתיישבות באי גראנד קיימן החלה בשנת 1700 וזאת עקב היותו נמל מבטחים מוגן מספינות שודדי הים אשר הטילו מוראם על האזור. לאחר המעבר לגראנד קיימן החלו תושבי האי, יחד עם כמות מצומצת יחסית של עבדים אשר יובאו מאפריקה לעסוק בדיג ובספנות למחייתם.

בשנת 1962, עם הפיכתה של ג'מייקה למדינה עצמאית, הוצבה בפני תושבי איי קיימן האפשרות להתנתק מהכתר הבריטי ולהכריז על עצמאותם. אולם, במשאל העם שנערך הצביעו מרבית התושבים על רצונם להשאר תחת שלטון בריטניה ובעקבות כך נערכו הבחירות הראשונות למושל האיים בשנת 1971.

פוליטיקה

למרות שאיי קיימן הם מושבת כתר בריטית, רוב העניינים הנוגעים לניהולה הפנימי של המדינה הם תחת אחריות הממשלה המקומית. בית המחוקקים במדינה מורכב מ-15 חברים אשר נבחרים בבחירות כלליות כל 4 שנים, מתוכם, 5 מכהנים כשרים בממשלה. ראש הממשלה מוגדר כמנהיג העניינים הממשלתיים והוא כפוף לשלטונות בריטניה.

ממשלת בריטניה ממנה מושל למדינה אשר כיום אחריותו מוגבלת לנושאי ביטחון, יחסי חוץ וביטחון פנים. למעשה, רוב התחומים הללו מנוהלים בידי המזכיר הכללי של המדינה אשר מתפקד כמושל בפועל כאשר המושל אינו מסוגל למלא את חובתו מסיבה כזו או אחרת. כיום, תפקידו המעשי העיקרי של המושל הוא לפקח על המתרחש במדינה ובייחוד על יחסי חוץ ויציבות שלטונית.

המדינה מונהגת תחת חוקה אשר נכתבה עם הקמת המדינה ב-1962. לאחרונה, קרא המושל לעדכון וחידוש החוקה כך שתותאם לזמנים המודרניים. נושא עדכון החוקה נבדק כיום בבית המחוקקים. בריטניה הדגישה כי היא מעוניינת שהשינויים שיחולו בחוקה  יאושרו על ידי העם באמצעות משאל עם.

כלכלה

בעבר, כלכלתם של איי קיימן התבססה בעיקר על חקלאות ותעשיות ישנות אך הודות לפיתוח התחבורה המודרנית צמחו במדינה תחומי התיירות והשירותים העסקיים החל מתחילת המאה ה-20. ארצות הברית היא שותפת המסחר הגדולה ביותר של איי קיימן.

המשכורת הממוצעת באיי קיימן היא כ-47,000$ דולר של איי קיימן (שווה ערך ל57,317 דולר אמריקאי), מה שהופך אותה למדינה עם איכות החיים הגבוהה ביותר באיים הקריביים ואחת המדינות המתקדמות ביותר בעולם מבחינה זו. לאיי קיימן ישנו מטבע הייחודי להם אשר נקרא דולר של איי קיימן. ערכו של מטבע זה מותאם לערך המטבע הדולרי של ארצות-הברית לפי 1 דולר קיימני = 1.21951 דולר של ארצות-הברית. לפיכך, ערכו של מטבע זה ביחס לשאר המטבעות שווה לשער ההמרה ביניהם לדולר.

מקור ההכנסה העיקרי של ממשלת המדינה הוא ממיסוי עקיף. בין השאר מוטל מס בגובה 20% על סחורות המיובאות למדינה (מכס). מס זה אינו תקף לגבי ספרים, מצלמות, מזון לתינוקות ועוד. המס על מכוניות מדורג לפי שווי המכונית והוא עשוי להגיע לגובה 40% עבור דגמים יקרים במיוחד. הממשלה גובה מס נמוך ממוסדות פיננסים הפועלים במדינה. בנוסף, מוטל מס נמוך אשר כל תייר חייב לשלם בהגיעו לאי.

תיירות
התיירות באיי קיימן מהווה כ-75% מהתמ"ג השנתי במדינה ולפיכך, היא משמשת מרכיב משמעותי בכלכלתה. מתוך מיליוני התיירים שמבקרים בעיר כל שנה 99% מבקרים באי גראנד קיימן. הבירה ג'ורג' טאון משמשת כעיר נמל לספינות תיירים אשר מביאות למדינה כל יום בין 4,000 ל-22,000 תיירים ביום, 5 ימים בשבוע. בין האטרקציות המובילות לתיירים במדינה ניתן למנות את חוף שבעת המיילים, אשר משתרע לאורך 12 ק"מ ונחשב בעיני רבים כאחד מהחופים הטובים בעולם. אתרים היסטוריים כמו טירת פדרו סנט ג'יימס בקצה המזרחי של האי גראנד קיימן מושכים תיירים. 

איי קיימן נחשבים כאחד מיעדי הצלילה הטובים בעולם, בזכות במים הצלולים. יש באיים הרבה אתרי צלילה שבהם תיירים יכולים לשחות עם דגי חתול. 

תעשיית השירותים הפיננסים

מפני שבאיי קיימן המיסוי הוא עקיף ומפני שלא מוטל בהם מס על הכנסה, הם מהווים מרכז בנקאות ראשי ומקלט מס למיליוני אנשים וחברות. נכון לדצמבר 2005, הוקמו באיי קיימן כ-70,000 חברות, מתוכן כ-1,150 בנקים וחברות לניהול קרנות נאמנות עם נכסים בגובה 500 מיליארד דולר. יותר מ-7,000 קרנות נאמנות קבעו את מקום מושבם באיי קיימן. בעקבות התנאים הללו, איי קיימן משמשים כיצואנים ראשיים של שירותים עסקיים.

גאוגרפיה

איי קיימן מהווים חלק מהאיים האנטילים. הם נמצאים כ-290 ק"מ מצפון מערב לג'מייקה וכ-240 ק"מ דרומית לאי קובה. האיים הקטנים - ליטל קיימן וקיימן בראק נמצאים כ-145 ק"מ מצפון מזרח לאי הגדול גראנד קיימן, והמרחק ביניהם עומד על כ-11 ק"מ. גראנד קיימן, האי הגדול במושבה, מהווה 76 אחוזים משטח הטריטוריה. אורכו 35 ק"מ ורוחבו בנקודה הרחבה ביותר מגיע ל-13 ק"מ.

דמוגרפיה

אוכלוסיית איי קיימן מונה כ-54,878 איש נכון לשנת 2010. כמחצית מאוכלוסיית האיים הם ממוצא קיימני (ילדיהם של התושבים המקוריים). כ-60% מהאוכלוסייה הם ממוצא מעורב. מחצית מ-40% הנותרים הם לבנים והמחצית השנייה ממוצא אפריקני. כמעט כל תושבי האי הם נוצרים, רובם חברי הכנסייה הפרסביטרית והכנסייה האנגליקנית. איכות החיים באיי קיימן היא מהגבוהות בעולם. רוב רובה של האוכלוסייה מתגוררת באי גראנד קיימן. על האי קיימן בראק חיים כ-2,000 איש ועל האי ליטל קיימן ישנם כ-200 תושבים קבועים. כמעט רבע מאוכלוסיית המדינה עזבה אותה בעקבות ההוריקן "איוון" אשר היכה באי בשנת 2004 והותיר אחריו בעיות רבות בתחומים רבים (מבחינה כלכלית בעיקר).

עיר הבירה של המדינה והעיר הגדולה בה היא ג'ורג' טאון אשר ממוקמת בחופו המערבי של האי גראנד קיימן.

קישורים חיצוניים

* 
* 

הערות שוליים




וסטוורד הו! (באנגלית: Westward Ho!‎ - "מערבה!") הינה עיר קיט במחוז דבון שבאנגליה. העיר נוסדה בשנת 1864.

מקור השם
מקור שמה של העירה בספרו של צ'ארלס קינגסלי הקרוי בשם זה. סימן הקריאה הינו חלק משם העיירה הרשמי, והיא בין הערים הבודדות בעולם שבשמן יש סימן קריאה.

כלכלה ותיירות
כלכלת העיר מתבססת על תיירות וקייט - ובסביבתה חניוני נופש ו-"צימרים" רבים, בשל חופיה הנוחים לגלישת גלים ולנופש. העיר מהווה מוקד לספורט גלישת עפר (dirtsurfing).

קישורים חיצוניים
*
*
*




הוועד הערבי העליון היה הגוף הפוליטי העליון שהנהיג את הקהילה הערבית בארץ ישראל המנדטורית משנת 1936 ועד מלחמת העצמאות (לרבות בתקופת המלחמה).

הוועד במרד הערבי הגדול
הוועד הוקם בתחילת המרד הערבי הגדול בתאריך 25 באפריל 1936, בעקבות לחץ עממי שהופעל על ההנהגה הערבית המסורתית. הוועד הוקם על ידי המפלגה הערבית הפלסטינית ("החוסיינים"), מפלגת אל-איסתקלאל, הנוצרים והנשאשיבים ובראשו עמד חאג' אמין אל-חוסייני (ששימש באותה תקופה כמופתי של ירושלים ועמד בראש המועצה המוסלמית העליונה).

פעולתו הראשונה של הוועד הייתה הכרזה על שביתה כללית ועל שביתה של הפועלים הערבים על מנת לפגוע במשק היהודי שהיה תלוי בהם (למעשה הצטרף הוועד לשביתה שהוכרזה חמישה ימים קודם לכן על ידי מפלגת אל-איסתקלאל).

דרישת הוועד הערבי העליון מממשלת המנדט היו:
* הפסקה כללית של העלייה היהודית
* איסור מכירת קרקעות ליהודים
* הקמת ממשלה ייצוגית לפי יחס מספרי (שבה ישלטו הערבים בתור מרבית האוכלוסייה).

החל מכינונו הנהיג הוועד את המרד עד שהפסיק לבסוף את השביתה ב-12 באוקטובר 1936 בעקבות הקשחת המדיניות הבריטית והסכמה לשגר לארץ ועדת חקירה, קשיים כלכליים בהם נתקל הציבור הערבי עקב השביתה ופנייה של ראשי מדינות ערב. במהלך המרד זכה הוועד לסיוע של ועדים ל"הצלת פלסטין" שקמו במדינות השכנות וכן לסיוע של המדינות עצמן.

לאחר הגשת מסקנות ועדת פיל דחה אותם הוועד במסגרת ועידה שנערכה בבלודאן שבסוריה ב-8 בספטמבר 1937. ב-26 בספטמבר נרצח בנצרת המושל בפועל של מחוז הגליל מטעם הנציב העליון, לואיס אנדרוס שנחשב אוהד לציונות. בעקבות הרצח נקטו הבריטים יד קשה כנגד הערבים וגירשו את חברי הוועד לאיי סיישל, למעט חוסייני שהצליח להימלט ללבנון.

הוועד בין המרד הערבי למלחמת העצמאות
הגליית ראשי הוועד והרציחות ההמוניות של "משתפי פעולה" הביא לפילוג בו ולמעשה לשיתוקו הכמעט מוחלט. מרבית חבריו הורשו לחזור לארץ בינואר 1939.

למרות ניסיון שנעשה ב-1944 להקים ועד חדש על מנת שייצג את ערביי המנדט בליגה הערבית, הוקם הוועד מחדש (ללא יו"ר) רק ב-23 בנובמבר 1945 והשתתף בדיוני הליגה כמשקיף.

הרכבו שונה בינואר 1946 ובינואר 1947 תוך שהוא מאחד את מרבית הפלגים של ערביי המנדט ומצליח לצבור כוח משמעותי, לייסד סניפים ולהשיג כספים.

הוועד הוזמן לוועידה בלונדון על ידי ממשלת בריטניה בינואר 1947 על בעיית פלסטין. וכמו כן הוחלט באו"ם במאי 1947 כי הוא ייצג את ערביי המנדט כלפי האו"ם.

הוועד הערבי במלחמת העצמאות
מלחמת העצמאות פרצה לאחר שהוועד הערבי העליון החליט לדחות את החלטת החלוקה עוד לפני שהתקבלה, כדבריו של חבר הוועד, ג'מאל אל חוסייני: "פלסטין תתמלא באש ובדם" ב-24 בנובמבר 1947 וכן דחה אותה רשמית ביום החלטת האו"ם.

במהלך החודשים דצמבר 1947-ינואר 1948 אירגן הוועד את ההגנה הערבית בעזרת מאות ועדות מקומיות. במהלך מרץ 1948 דחה הצעה לכוח שלום של האו"ם וב-10-11 במאי קרא לכל האליטה שברחה למדינות השכנות לשוב לקראת סיום המנדט.

לאחר פרוץ המלחמה ניהל הוועד (ששב לארץ במרץ 1948) את המלחמה של הכוחות הפלסטינים המקומיים. לאחר הכרזת העצמאות נחלש מעמדו של הוועד משום שכוחות צבאות ערב ובעיקר הלגיון הערבי לא שיתפו איתו פעולה ולמעשה התעלמו ממנו. גם קיומו של צבא ההצלה שניהל את קרבותיו תוך תיאום מינימלי בלבד איתו לא תרם לכוחו. עם נפילת לוד ורמלה לידי כוחות צה"ל נחלש מאוד כוחו של הוועד והוא הגיע למצב של תלות מוחלטת במדינות ערב ובעיקר במצרים.

במהלך המלחמה ובעיקר בחודשים אפריל-אוגוסט קרא הוועד לתושבים הערביים להתפנות זמנית מבתיהם, על מנת שלא להפריע לצבאות הפולשים. קריאות אלו, גרמו למשל לעזיבתם של ערביי חיפה למרות נסיונות ההנהגה היהודית במקום להשאירם. קריאות אלו היו אחת הסיבות המרכזיות להיווצרותה של בעיית הפליטים הפלסטינים.

לאחר מלחמת העצמאות
ב-22 בספטמבר 1948 הכריז הוועד, בעזה, על הקמת ממשלת כל פלסטין שלכאורה המשיכה להתקיים עד 1959 אולם הייתה חסרת השפעה לאחר שגורשה מעזה בסוף 1948 לקהיר. ההחלטה המשמעותית האחרונה של הוועד הייתה ב-9 בנובמבר 1959 להתחדשות המאבק הפלסטיני החלטה אשר היוותה את אחד הגורמים להקמת אש"ף. החל מאמצע 1958 החלו המצרים ללחוץ על שרידי הוועד לעזוב את מצרים, כתוצאה מכך הפסיק הוועד לפעול כמעט לחלוטין והגיע למצב בו הפעילות המשמעותית היחידה שלו הייתה פעילות שליחו באו"ם שגם היא הופסקה בתחילת 1962. לאחר עזיבתו של המופתי את מצרים באוגוסט 1958 עבר הוועד לחסות עיראק אשר המשיכה לתמוך בו כספית עד להפלת משטר קאסם בפברואר 1963 בעוד הוועד ישב (רשמית) בלבנון. פירוקו הרשמי של הוועד היה רק עם הקמת אש"ף ביוני 1964.

השפעתו של הוועד
במהלך שנות קיומו של הוועד, הוא נחשב להנהגה הראשית של הערבים תושבי המנדט. למרות זאת היו לו מתנגדים רבים, הן מהקומוניסטים והן מאופזיציה בראשות הנאששיבים. הוועד למעשה המשיך את השליטה של משפחת חוסייני בעמדות הכוח של התושבים הערביים וככזה התייחסו אליו. החל מ-1937 ניסו הבריטים לפגוע במעמדו והצליחו בכך במידה רבה, בעיקר על ידי גירוש ראשיו. הוועד התאושש עם תחילת מלחמת העצמאות אולם שוב דעך עם פלישת צבאות ערב ולא התאושש עוד.

במהלך השנים בהם הוועד היה חזק הוא התעמת עם יריביו והאשים רבים מהם בשיתוף פעולה עם היהודים. למרות שהקשר בין הוועד לבין הרציחות שאירעו על רקע זה איננה ברור, כנראה היה לו חלק בהן.

מכיוון שהוועד נחשב לאחראי חלקית לנכבה, הרי הגופים הפלסטיניים שהוקמו אחריו השתדלו להתעלם מקיומו בעבר ולדבר על המנהיגות הכושלת שלהם במהלך הנכבה. בנוסף העובדה כי הוועד לא היה ארגון לאומי פלסטיני אלא ערבי תרמה לדעיכת ההתייחסות אליו במהלך השנים.

קישורים חיצוניים

, האנציקלופדיה הפלסטינית (אנגלית)



דגל איי קיימן אומץ ב-1959. לפני אימוץ הדגל החדש, שימש דגלה של הממלכה המאוחדת כדגלה הרשמי של המדינה. הדגל מבוסס על נס כחול בריטי, כאשר בקנטון הדגל מצוי היוניון ג'ק ובמרכז הדגל - סמל הטריטוריה. 

קישורים חיצוניים
* 




 

טסטוסטרון (באנגלית: Testosterone) הוא הורמון המין הזכרי העיקרי. הוא מיוצר בכמויות גבוהות אצל הגבר באשכים, בהשפעת ההורמון LH המיוצר בבלוטת יותרת המוח, ואצל האישה, בכמויות קטנות, בשחלות. לטסטוסטרון תפקיד מפתח בדחף המיני, הן אצל הגבר והן אצל האישה.

בתחילת יצירת העובר הזכר מופרש ההורמון מאשכיו של העובר, והוא משפיע על סימני הזיווג המשניים אצל הגבר. כמו כן, יש לו תפקיד מפתח בזיכור המוח ובדיכוי תכונות מוחיות נשיות.

הורמון זה גם אחראי על סימני המין המשניים הגבריים: שׂיעור הפנים והחזה, עיבוי הקול, העלאת מסת השרירים, עיבוי העצם, יצירת תאי זרע והדחף המיני. בתחום ההתנהגותי רמות גבוהות של הורמון זה מובילות לאגרסיביות ותחרותיות, ואילו רמות נמוכות עלולות לגרום לירידה במצב הרוח, דיכאון, עייפות ופגיעה בזיכרון . 

הפרשת ההורמון פוחתת מגיל 30 ואילך. מגיל 50 יש ירידה משמעותית בייצורו. אלכוהול, סמים, השמנה וספורט תחרותי מוגזם פוגעים בייצור הטסטוסטרון.

במקרה של חסר בהורמון זה, ניתן לטפל בעזרת חומרים חיצוניים כמו במשחה או בזריקות, או על ידי טיפול בעזרת צנתור דו צדדי לפתרון הבעיה הפנימית של אספקה טבעית של טסטוסטרון

קישורים חיצוניים

* חדשות ynet
*, אתר ynet
* 
* גיל גרינגרוז,, באתר "רשימות"



נבחרת שווייץ בכדורגל היא נבחרת הכדורגל הלאומית של שווייץ. הנבחרת מנוהלת על ידי התאחדות הכדורגל של שווייץ.

הישגה הטוב ביותר של שווייץ בטורניר גביע העולם בכדורגל הוא העפלה לשלב לרבע הגמר ב-1934, ב-1938 ובטורניר שאותו אירחה ב-1954.

שווייץ העפילה שלוש פעמים לאליפות אירופה בכדורגל, ב-1996, ב-2004, וב-2008 בטורניר שאותו אירחה יחד עם אוסטריה. בשלושת הפעמים לא עברה הנבחרת את השלב הראשון.

היסטוריה
אליפויות העולם הראשונות
שווייץ העפילה למונדיאל 1934, הראשון שאליו ניסתה להעפיל, לאחר שסיימה בתיקו מול  וזכתה לניצחון טכני על . בטורניר הגמר העפילה שווייץ לרבע הגמר לאחר שניצחה בשמינית הגמר את  2-3. ברבע הגמר הפסידה שווייץ ל 3-2 והודחה מהטורניר. ליאופולד קילהולץ הבקיע את שני השערים הראשונים של שווייץ בטורניר, והיה המבקיע הבולט שלה עם שלושה שערים בסך הכל.

כעבור ארבע שנים העפילה שווייץ למונדיאל 1938, לאחר שניצחה את  1-2 במוקדמות. בשלב שמינית הגמר התמודדה שווייץ מול . המשחק הסתיים בתיקו 1-1 לאחר הארכה ובהתאם לחוקי הטורניר נערך משחק חוזר בין שתי הנבחרות לקביעת העולה לרבע הגמר. גרמניה הנאצית הובילה 2-0, אולם השווייצרים הפכו את התוצאה וניצחו 2-4. ברבע הגמר הפסידה שווייץ ל 2-0 והודחה מהטורניר. אנדרה אבגלן היה המבקיע הבולט של שווייץ עם שלושה שערים שהבקיע בטורניר, כולם לרשתה של גרמניה הנאצית.

לאחר מלחמת העולם השנייה העפילה שווייץ למונדיאל 1950, אך הפעם לא עברה את הסיבוב הראשון שנערך בשיטת בתים. שווייץ הובסה על ידי , סחטה תוצאת תיקו מפתיעה למדי מול המארחת  וניצחה את  במשחק חסר חשיבות שסיים את משחקי הבית.

שווייץ נבחרה לארח את מונדיאל 1954 ושובצה בבית המוקדם עם ,  ו, אך בגלל שיטת המשחקים באותו טורניר היא לא התמודדה מול בלגיה ישירות. שווייץ העפילה לרבע הגמר מהמקום השני לאחר שניצחה את איטליה, הפסידה לאנגליה וניצחה שוב את איטליה 1-4 במשחק הכרעה על העלייה לרבע הגמר. ברבע הגמר התמודדה שווייץ מול  במשחק שנכנס להיסטוריה כבעל כמות השערים הגבוהה ביותר שנכבשה במסגרת משחק בתולדות גביע העולם. במשחק הובקעו 12 שערים תוך 61 דקות, בין הדקה ה-16 ועד לדקה ה-76. שווייץ הבקיעה שלושה שערים תוך ארבע דקות והוליכה 0-3, האוסטרים הפכו במהירות את התוצאה ל-5-3, כשהם מבקיעים חמישה שערים בתוך 8 דקות. עד לסיום המחצית צימצמה שווייץ את התוצאה ל5-4. במחצית השנייה פחתה כמות השערים. האוסטרים עלו ל-6-4, השווייצרים צמצמו ל-6-5 והאוסטרים קבעו את התוצאה הסופית, 7-5. שווייץ הודחה מגביע העולם, לאחר שהגיעה לרבע הגמר בפעם השלישית בתולדותיה.

כעבור ארבע שנים לא הצליחה שווייץ להעפיל למונדיאל 1958, ובכך נקטע רצף של 4 הופעות רצופות בגביע העולם, הישג שאותו לא הצליחה לשחזר מאז.

כעבור ארבע שנים חזרה שווייץ לגביע העולם, כאשר העפילה למונדיאל 1962, אולם הפסידה בכל שלושת משחקיה. שווייץ שיחזרה הופעה זו כעבור ארבע שנים כאשר הפסידה בכל משחקיה במונדיאל 1966. לאחר טורניר זה לא הצליחה שווייץ להעפיל לגביע העולם במשך שש פעמים רצופות, וחזרה להתמודד במסגרת זו רק כעבור 28 שנים.

שנות התשעים
שווייץ העפילה למונדיאל 1994 לאחר שסיימה במקום השני בבית המוקדם אחרי  ולפני , ,  ו. היא פתחה את משחקיה בטורניר הגמר בתיקו 1-1 מול  המארחת, הביסה 1-4 את  והפסידה במשחקה האחרון בשלב הבתים ל. שווייץ העפילה לשמינית הגמר מהמקום השני בבית. בשלב זה הובסה 3-0 על ידי  והודחה.

כעבור שנתיים השתתפה שווייץ ביורו 1996. הייתה זו הפעם הראשונה שבה שווייץ הצליחה להעפיל לטורניר גמר אליפות אירופה. שווייץ סיימה בתיקו 1-1 את משחקה הראשון בטורניר מול , אולם הפסידה בשני משחקיה הבאים, ל ול, וסיימה במקום האחרון בבית ללא ניצחון.

שווייץ לא הצליחה להעפיל למונדיאל 1998, ליורו 2000 ולמונדיאל 2002. הטורניר הגדול הבא שאליו הצליחה להעפיל היה יורו 2004, אולם גם אותו סיימה ללא ניצחון ובמקום האחרון בבית, לאחר שסיימה בתיקו עם  והפסידה ל ול.

מונדיאל 2006
נבחרת שווייץ הייתה יריבתה של נבחרת ישראל במסגרת מוקדמות מונדיאל 2006. שני המשחקים ביניהן הסתיימו בתיקו - 2:2 באצטדיון רמת גן ו-1:1 בבזל. בסיום שלב המוקדמות סיימו שווייץ וישראל עם אותו מספר נקודות, אך שווייץ דורגה לפני ישראל במקום השני ועלתה לפלייאוף בזכות הפרש שערים טוב יותר.

בשלב הפלייאוף התמודדה שווייץ נגד נבחרת טורקיה במשחק כפול. במשחק הראשון בשווייץ ניצחה הנבחרת את טורקיה בתוצאה 2:0, ובמשחק הגומלין בטורקיה הפסידה בתוצאה 4:2, אך ניצחה בסיכום שני המשחקים בזכות כיבוש  שערי חוץ, והעפילה לטורניר.

בשלב הבתים סיימה שווייץ בתיקו 0:0 עם נבחרת , וניצחה את נבחרות  ו בתוצאה 2:0. שווייץ דורגה במקום הראשון בבית, כאשר היא היחידה מכל הנבחרות שלא ספגה אף שער. בשמינית הגמר הפסידה שווייץ ל בדו-קרב בעיטות עונשין 0:3, לאחר שהמשחק הסתיים בתיקו 0:0. בכך הפכה שווייץ לנבחרת הראשונה בתולדות גביע העולם שסיימה את הטורניר מבלי לספוג שער תוך כדי משחק.

יורו 2008
שווייץ אירחה את יורו 2008 בצוותא עם אוסטריה, והעפילה באופן אוטומטי לטורניר הגמר כמארחת.

שווייץ פתחה את הטורניר בשני הפסדים, ל ול. במשחקה האחרוון בטורניר, שהיה חסר חשיבות מעשית לשתי הקבוצות, השיגה שווייץ את ניצחונה הראשון באליפויות אירופה, לאחר 8 משחקים רצופים ללא ניצחון, כשניצחה את . הניצחון לא מנע משווייץ לסיים שוב במקום האחרון בבית, בדומה להופעותיה הקודמות בטורניר.

מונדיאל 2010
בקמפיין מוקדמות מונדיאל 2010, הוגרלה שווייץ לבית 2, שכלל בתוכו גם את יוון, ישראל, מולדובה, לטביה ולוקסמבורג. לאחר תיקו ביתי 0-0 מול ישראל, הבטיחה שווייץ את השתתפותה במונדיאל.

שווייץ פתחה את הטורניר בניצחון 1:0 על נבחרת ספרד, אך בהמשך הפסידה 1:0 ל וסיימה בתיקו 0:0 את משחקה מול . כתוצאה מכך סיימה הנבחרת במקום השלישי בשלב הבתים, ולא העפילה לסיבוב השני.

סגל הנבחרת למונדיאל 2010







כל גביעי העולם
* 1930 - לא נרשמה
* 1934 - רבע הגמר
* 1938 - רבע הגמר
* 1950 - סיבוב ראשון
* 1954 - רבע הגמר
* 1958 - לא העפילה
* 1962 - סיבוב ראשון
* 1966 - סיבוב ראשון
* 1970 עד 1990 - לא העפילה
* 1994 - שמינית גמר
* 1998 - לא העפילה
* 2002 - לא העפילה
* 2006 - שמינית גמר
* 2010 - סיבוב ראשון

אליפות אירופה
* 1960 עד 1992 - לא העפילה
* 1996 - סיבוב ראשון
* 2000 - לא העפילה
* 2004 - סיבוב ראשון
* 2008 - סיבוב ראשון
* 2012 - לא העפילה

שחקנים מפורסמים
* הקאן יאקין
* מוראט יאקין
* אלכסנדר פריי
* צ'ירקו ספורצה
* סטפן שפויזאט
* יוהאן ווגל
* טרנקילו ברנטה

קישורים חיצוניים
* 





נוטריון הוא עורך דין המוסמך, בהתאם לחוק, לאמת, לאשר, להעיד ולערוך מסמכים משפטיים. חתימתו של הנוטריון, במקרים המוסדרים בחוק, נחשבת בעיני בית המשפט כאישור למקוריותו של המסמך, לזהותו של החותם עליו או לעובדה כי המסמך נחתם מרצונו הטוב והחופשי של החותם. מסמכי הנוטריון מיועדים לשמש כראיה בבתי משפט או בפני רשויות אחרות, וזאת הן בארץ והן מחוץ לה. 

במדינת ישראל מוסדר עיסוקו של הנוטריון בחוק הנוטריונים, התשל"ו-1976. במדינות שונות ניתן להבחין בין משרות נוטריוניות שונות, ובמיוחד בין משרתו של "הנוטריון הציבורי" ובין נוטריונים פרטיים. הבחנה זו הייתה תקפה בישראל עד לקבלת חוק הנוטריונים, והיא אינה תקפה כיום. הדיון להלן בסמכותו ובמשרתו של הנוטריון הוא על פי הדין הישראלי.

התפתחות מוסד הנוטריון

משרת הנוטריון היא מוסד עתיק יומין, שמקורותיה ברומא העתיקה. שיטות משפט המבוססות על המשפט הקונטיננטלי הכירו משרה זו, בעוד שבשיטות משפט אחרות, המבוססות על המשפט המקובל היה המוסד בעל תוכן שונה. המשפט העות'מאני ששרר בארץ ישראל עד כניסת המנדט הבריטי הכיר את משרת הנוטריון, ואף הסדיר אותה בחוק הנוטריוני העות'מאני משנת 1913. הבריטים פיצלו משרה זו לשתי משרות - משרת "הנוטריון הציבורי" שעיסוקו באישור מסמכים לצורך שימוש בארץ פנימה, ומשרת "הנוטריון למסמכים יוצאי חוץ" שערך מסמכים לצורך שימוש במדינות חוץ. "הנוטריון הציבורי" היה עובד מדינה, ואילו "הנוטריון למסמכים יוצאי חוץ" היה עורך דין פרטי שהוסמך לכך.

בשנת 1976 התקבל חוק הנוטריונים אשר ביטל כפילות זו, ואיחד את המשרות למשרה אחת שבה יכול לשמש כל עורך דין בעל כשירות שיאושר לכך על ידי ועדה של משרד המשפטים. 

על מנת לאמת את המסמך הנוטריוני שנחתם בארץ, בעת השימוש בו בחוץ לארץ, התפתח מוסד ה"אפוסטיל". על פי אמנה בינלאומית שנחתמה בהאג בשנת 1961 ואשר מדינת ישראל היא צד לה, ולפי תקנות לביצוע האמנה שנחקקו בישראל בשנת 1993, יכול עובד ציבור ישראלי לאשר כי מסמך נוטריוני מסוים נחתם על ידי נוטריון ישראלי מוסמך. אישור זה דרוש לשם אימות העובדה כי החתום על המסמך כנוטריון הוא אכן נוטריון המוסמך לחתום על המסמך המוצג בחוץ לארץ. אפוסטיל מסוג זה תקף בכל מדינה החתומה על האמנה. על האמנה חתומות רוב מדינות אירופה וארצות הברית וכן מדינות רבות באסיה, באפריקה ובאוקיאניה.

תפקידיו של הנוטריון

על פי סעיף 7 לחוק הנוטריונים מוסמך הנוטריון לבצע את הפעולות הבאות:

# לאמת חתימה על מסמך;
# לאשר שהחתום במסמך, על שם זולתו, היה מוסמך לכך;
# לאשר נכונות העתק של מסמך;
# לאשר נכונות תרגום של מסמך;
# לקבל ולאשר תצהיר והצהרה אחרת;
# לאשר שאדם פלוני חי;
# לאשר נכונותה של רשימת מצאי;
# לערוך העדה של מסמך סחיר;
# לערוך מסמך או לעשות בו פעולה אחרת כשהעריכה או עשיית הפעולה בידי נוטריון דרושה או מותרת על פי דין, לרבות דין של מדינת חוץ, או על פי מסמך אחר;
# להשתמש בסמכות של נוטריון ציבורי על פי דין אחר;
# לאמת הסכם ממון בין בני זוג, שנחתם לפני הנישואין.

לפי חוק הירושה, יכול נוטריון לאשר עשיית צוואה, ולכן מוסמך נוטריון לרשום "צוואה בפני רשות" כשם שמוסמך לכך שופט. חוקים רבים נוספים קובעים סמכויות ותפקידים לנוטריון, שעיקרם אישור ותרגום מסמכים המצוינים בחוקים אלו. כך, למשל, חוק אימוץ ילדים, התשמ"א-1981, קובע כי בקשה לאישור עמותה לאימוץ בין ארצי תהיה מלווה בחוות דעת על הדין הזר, הכוללת תרגום של החוק הזר הנוגע לעניין, ומאושר על ידי נוטריון.

צורתו של המסמך הנוטריוני

על פי חוק הנוטריונים ייחתם אישור נוטריוני בחותמו של הנוטריון. המדובר בחותמת לחץ עשויה ממתכת, שעליה שם הנוטריון, והכיתוב "נוטריון" בעברית, באנגלית ובערבית, או בצרפתית. אם כלל האישור הנוטריוני מסמכים אחדים, נקשרים הגליונות יחדיו בסרט אדום, המחובר אל תו אדום המוטבע בחותמו של הנוטריון. במדינות שונות צורות שונות למסמכים נוטריוניים.

כשירות

כשירות לכהן כנוטריון
 
בעבר הבחין החוק בין "נוטריון ציבורי" שהיה עובד מדינה, וישב לרוב בבית המשפט, ובין "נוטריון לצורך מסמכי חוץ", שהיה עורך דין בעל ותק. לאחר ביטול הבחנה זו נוצר מוסד ה"נוטריון" בצורתו הנוכחית. החוק קובע מספר תנאים לכשירותו של נוטריון: 
  
עליו להיות אזרח ישראל, חבר לשכת עורכי הדין, שעסק בעריכת דין 10 שנים לפחות, לא הורשע בעבירה שיש עמה קלון או הושעה מלשכת עורכי הדין, ועבר השתלמות מיוחדת. אדם כזה יכול לבקש מוועדה מיוחדת היושבת במשרד המשפטים רישיון להיות נוטריון. הוועדה, המתכנסת כפעמיים בשנה, בוחנת את מסמכיו של המועמד, ואם נמצא כי הוא ראוי, כי אז לאחר שחתם בספר הנוטריונים והשאיר שם את דוגמת חתימתו יוכל להתחיל לכהן כנוטריון.  

מילוי מקום נוטריון
על פי החוק במקומות בהם יש בית משפט שלום ואין משרד נוטריון, רשאי שר המשפטים למנות עובד מדינה הממלא תפקיד נוטריון, כשם שמילא אותו הנוטריון הציבורי בעבר. בפועל, כיום, השימוש בסמכות זו אפסי. 

כן מוסמכים נציגים דיפלומטיים וקונסולריים של המדינה בחוץ לארץ להשתמש בחוץ לארץ בסמכויות נוטריון. בסמכויות אלו נעשה שימוש שגרתי רב ויום יומי. במסגרת סדרת הרצאות בנושאי אתיקה מקצועית של עורכי דין שנשא השופט (בדימוס) גבריאל קלינג באוניברסיטת תל אביב בחורף תשס"ו (2005 - 2006), הוא העיד מניסיונו השיפוטי שככלל פקידי משרד החוץ בבואם לחתום על מסמכים באישור נוטריוני לא נוהגים בזהירות המתחייבת. ייתכן כי ניתן לראות ביטוי לביקורת זאת אף בחוק הנוטריונים (הערה לסע' 50א) שמתנה אישור חתימה על מסמך נוטריוני בהשתתפות בהשתלמות מקצועית בתחום.

אתיקה מקצועית

הנוטריון כפוף לכללים בדבר אתיקה מקצועית הקבועים בחוק, שעיקרם שמירה על כבוד המקצוע, נאמנות ללקוחותיו, איסור פרסום, איסור שידול לקבלת עבודה, שמירת סודיות מקצועית, ניהול ארכיון לשמירת מסמכים, טיפול בהם ועיון בהם, ומגבלות נוספות. הנוטריון כפוף לשיפוט משמעתי של בית הדין המשמעתי המחוזי של לשכת עורכי הדין, המוסמך אף לשלול את רישיונו אם ביצע עבירה חמורה על כללי האתיקה של הנוטריון. לנוטריון אסור לעבוד בשותפות עם מי שאיננו נוטריון, או לחלוק עם אדם אחר בשכר שקיבל, למעט עם נוטריון, אלמנתו של נוטריון שותף או ילדיו הקטינים של נוטריון שותף שניפטר. בישראל קימת שותפות אחת של נוטריון המשתף פעולה עם שותפים נוטריונים רבים אחרים, דוברי שפות שונות, בביצוע תרגום נטריוני.



בפיזיקה, סופרפוזיציה היא תיאור של מצב פיזיקלי כסכום של מצבים אחרים.
עיקרון הסופרפוזיציה ניתן להפעלה במערכת שמתוארת באמצעות משוואות לינאריות, כי אז הפתרונות מקיימים ביניהם יחסים של צירוף לינארי. דוגמאות נפוצות למערכות לינאריות הן שדות חשמליים, ומגנטיים, וכבידה. 

בסטטיקה משתמשים בסופרפוזיציה לפירוק של מבנה או חלק מורכב למספר חלקים פשוטים, חישוב מרכז המסה של כל אחד מהם בנפרד וע"פ נוסחה פשוטה נדע בדיוק היכן ממוקמת מרכז המסה של הגוף המורכב.  

בתורת הקוונטים
בתורת הקוונטים מתואר מצב המערכת על ידי פונקציית גל, המתארת את ההסתברויות לאפשרויות השונות של מצב המערכת. בהינתן בסיס וקטורי הפורש את מרחב המצבים של המערכת ניתן לתאר את מצב המערכת כסופרפוזיציה של מצבי הבסיס.
אם נמדוד את המערכת בבסיס זה לא נקבל תוצאה דטרמיניסטית אלא התפלגות התואמת את התפלגות מצבי הבסיס בסופרפוזיציה, מלבד במקרה הפרטי בו הסופרפוזיציה מכילה מצב בסיס בודד. במקרה זה כל מדידה שתעשה בבסיס הנ"ל תיתן תמיד את התוצאה המתאימה לאותו מצב בסיס.

לדוגמה: נניח מערכת קוונטית ובסיס מדידה: <Math Formula>. המערכת נמצאת בסופרפוזיציה אם פונקציית הגל שלה היא <Math Formula>
כאשר <Math Formula>. הסיבה לשוויון האחרון הוא תנאי נירמול (כל מקדם בריבוע נותן את ההסתברות לקבל את המצב הצמוד אליו, סכום כל ההסתברויות =1)
כאשר נמדוד את המערכת בבסיס המדידה, בהסתברות <Math Formula> נקבל שהיא במצב <Math Formula> ואילו בהסתברות  <Math Formula> נקבל שהיא במצב <Math Formula>. 




חביב כנען (17 באפריל 1913 - 1993) היה עיתונאי וחוקר פרקים בתולדות היישוב.

קורות חייו
כנען נולד בפולין בעיר פוטורוטצה בשנת 1913. שמו בלידתו היה ליבר קרומהולץ ומגורי המשפחה היו בבית הברון מנובמירסקי. מראשית שנות העשרים חי וגדל בעיר לבוב בירת גליציה המזרחית (אז בשלטון פולין וכיום חלק מאוקראינה). בשנות לימודיו בגימנסיה החל לכתוב עבור העיתונות הפולנית. אחרי בחינות הבגרות למד בבית הספר הגבוה לעיתונאות בוורשה והרבה לכתוב בעיתונים פולניים ויהודיים. בשנים 1934 - 1935 היה ממונה על מדור הספרים בסניף לבוב של אגודת שוחרי האוניברסיטה העברית בירושלים.

בגיל 21 כתב ביומון פולני בקרקוב סדרת מאמרים על היחסים בין האוקראינים ליהודים בפולין (שבאותה עת שלטה על מערב אוקראינה). הוצאת ספרים בלבוב הציעה לו לפרסם ספר על נושא זה, אולם המשטרה הפולנית "יעצה" לכנען - שעמד על סף עלייתו לארץ ישראל - לוותר על כך. בשנת 1977 פורסם המחקר בשנתון משואה, המוקדש לשואה ולגבורה.

בשנת 1935 עלה כנען לארץ ישראל כשבכוונתו ללמוד בפקולטה למדעי הרוח, אולם את שנתו הראשונה בארץ החליט להקדיש להכרתה היסודית.

באפריל 1936 פרצו מאורעות תרצ"ו-תרצ"ט, שהיו בגדר מאבק של ערביי ארץ ישראל נגד היישוב ומרד בשלטון הבריטי וכונו על ידי מחולליהן "המרד הערבי הגדול". באוגוסט אותה שנה נענה כנען לקריאת מוסדות היישוב והתגייס לשורות משטרת המנדט. עם סיום קורס השוטרים בבית הספר לשוטרים בירושלים, שירת שמונה וחצי שנים במשטרת נפת ירושלים ונפת הכפרים שבסביבות ירושלים. בין השאר שירת בתחנת המשטרה של המושבה הגרמנית בירושלים, שבה התגוררו באותה עת תושביה המקוריים, הטמפלרים הגרמניים, והיה ממונה על 200 נוטרים.

בשנות מלחמת העולם השנייה פיקד כנען על תחנת משטרה במזרח ירושלים. החדשים מאי עד נובמבר  1942, היו חודשי חרדה ליישוב היהודי, כאשר קורפוס אפריקה של ארווין רומל הגיע לשערי מצרים והייתה סכנה  שיעבור את תעלת סואץ ויכבוש את ארץ ישראל. בתקופה זו, אשר כנען יכנה לימים "מאתיים ימי חרדה", נוסף לפיקודו גם מוצב משטרתי בהרי ירושלים, ששימש כתצפית לגילוי צנחנים גרמניים, שהיה אז חשש כי יוצנחו בארץ ישראל. כמו כן שירת בתחנת המשטרה המרכזית בירושלים ופיקד על תחנת המשטרה ברובע היהודי בהעיר העתיקה. לימים הדריך במלחמת ששת הימים, כעיתונאי, יחידת צנחנים של צה"ל, בסריקה ראשונה ברובע היהודי המשוחרר.

בנובמבר 1944 השתחרר משירותו במשטרה והצטרף לסגל מערכת עיתון "הארץ", שבו שימש ככתב לענייני  משטרה ובתי המשפט. בשנת 1948, עם קום המדינה והקמת משטרת ישראל, התגייס כנען לשורותיה ושימש כקצין העיתונות במטה הארצי. כעבור שנה השתחרר וחזר לעיתון "הארץ". במשך שש שנים היה סופרו הצבאי של העיתון. לאחר מכן שימש ככתב לענייני מפלגות, וכן ככתב לענייני תיירות ובריאות. כן הרבה לכתוב בעיתונו על פרשיות היסטוריות ועל ספרים חדשים. בשנת 1978 פרש לגמלאות.

בשנת 1978 הוענק לחביב כנען פרס סוקולוב לעיתונאות על מבצע עיתונאי שניהל להבאתו לדין של רוצח משפחתו בשואה, פיטר מנטן, הולנדי שהתגורר בפולין ואף היה מיודד עם בני משפחתו של כנען לפני השואה. עם פרוץ מלחמת העולם השנייה עזב מנטן את פולין וחזר אליה כעבור זמן כקצין אס אס ורצח מאות יהודים. כנען ניהל מרדף של 33 שנה אחרי מנטן, תוך עבודת נמלים באיסוף חומר ובבדיקה בארצות רבות, בעומדו איתן כנגד איומים. כנען פרסם מאמרים בישראל ובחו"ל אודות חקירתו בעניין מנטן, וגייס לעזרתו עיתונאים אירופיים לשם הבאתו של מנטן לדין. מאבקו של כנען הצליח, ובשנת 1977 הועמד מנטן לדין בהולנד ונדון ל-15 שנות מאסר. על פרשת מאבקו של כנען להעמדתו של מנטן לדין פורסם בארצות הברית ספר פרי עטו של הסופר מלקולם מקפרסון.

חביב כנען פרסם ספרים בנושא הטמפלרים בארץ ישראל והתגייסותם לצד נאצים, על מאורעות תרצ"ו-תרצ"ט, על מאבק העיתונות בצנזורה הבריטית, על תליית שני הסרג'נטים הבריטיים על ידי האצ"ל ועל פרשיות מתקופת סיום המנדט הבריטי.

על תקופת החרדה שעברה על היישוב מאביב 1942, עם התגברות סכנת הפלישה הגרמנית לארץ ישראל ועד לחלוף סכנה זו, עם ניצחון הבריטים בקרב אל עלמיין השני, כתב כנען את ספרו "מאתיים ימי חרדה" ובזאת העניק לתקופה זו את כינויה ההולם. הספר, שראה אור בשנת 1974, מתבסס על קטעים מתוך יומן שכתב כנען בתקופה זו, לעל זכרונותיו מאירועי התקופה, מאישים שפעלו אז, ובעיקר תיאר את הלך הרוח הקודר של אותם ימים.

חביב כנען נפטר בשנת 1993. 

ארכיונו מופקד בארכיון לתולדות אוניברסיטת תל אביב.

ספריו
* צלב הקרס בארץ ישראל. הוצאת טברסקי, 1946.
* בצאת הבריטים. הוצאת ספרי גדיש, 1958.
* עתונות. הוצאת מרכז ההסברה, 1971.
* מלחמתה של העיתונות: מאבקה של העיתונות העברית בארץ ישראל נגד השלטון הבריטי. הוצאת הספרייה הציונית, 1969.
* מיהו חאג' אמין אל חוסייני. הוצאת שירות הפרסומים, 1970.
* זיגמונדטובסקה 17 - מוקדש ליובל הגימנסיה היהודית בלבוב. הוצאת א"ש הוצאה לאור, 1968.
* גרדומים בנתניה- פרשת שני הסרג'נטים שנתלו בפקודת הארגון הצבאי הלאומי. הוצאת הדר, 1976.
* הגיס החמישי: הגרמנים בארץ ישראל 1933 -1948. הוצאת הקיבוץ המאוחד, 1968.
* מאתיים ימי חרדה - על הכנות היישוב לפלישה גרמנית אפשרית לארץ ישראל במלחמת העולם השנייה. הוצאת מול-ארט, 1974.
* בעיני שוטר פלסטיני. הוצאת מסדה, 1980.




עמק רפאים הוא תא שטח גאוגרפי בדרום ירושלים, המשתפל לעבר ערוץ נחל רפאים, אחד מיובליו של נחל שורק. כיום מהווה אזור העמק חלק מן המבנה האורבני של העיר, ומאוכלס בשכונות מגורים אחדות.

העמק נמצא כקילומטר מדרום-מערב לירושלים העתיקה. גבולותיו הגאוגרפיים הם, בקירוב, אזור גן הפעמון בצפון, מורדות הרכסים שעליהם השכונות טלביה וקטמון במערב, מורדות אבו תור ובקעה ואזור התעשייה של תלפיות במזרח, ואזור בית צפאפא (שם מתחיל הערוץ העמוק והתלול של נחל רפאים) בדרום. לאורך הדורות, עד יציאתה של ירושלים מן החומות במחצית השנייה של המאה ה-19, שימש העמק ככל הנראה כשטח פורה לגידולים חקלאיים בין ירושלים לבין בית לחם. עדות לכך ניתן למצוא בספר ישעיהו: "והיה כאסף קציר קמה, וזרעו שבלים יקצור; והיה כמלקט שבלים בעמק רפאים" (ישעיהו י"ז ה'). מעת לעת שימש העמק כמקום איסוף וחניית צבאות לקרבות שונים בסביבות ירושלים-בית לחם: "ומחנה פלשתים חנה בעמק רפאים" (דברי הימים א' י"א ט"ו). עמק רפאים נזכר כבר בספר יהושע, בתיאור גבולות נחלת שבט יהודה לאחר כיבוש הארץ:"וְעָלָה הַגְּבוּל אֶל-רֹאשׁ הָהָר אֲשֶׁר עַל-פְּנֵי גֵי-הִנֹּם יָמָּה, אֲשֶׁר בִּקְצֵה עֵמֶק-רְפָאִים צָפוֹנָה" (יהושע ט"ו ח'). באופן דומה נזכר העמק אגב תיאור גבולותיה הדרומיים של נחלת שבט בנימין.

בחלקו הדרומי של העמק נוסד הכפר הערבי בית צפאפא, שתושביו הוכרו על ידי השלטונות העות'מאניים כבעליהם החוקיים של אדמות העמק. בשנות ה-70 של המאה ה-19 מכרו תושבי בית צפאפא אדמות בצפון העמק לגרמנים הטמפלרים שחפצו להתיישב בסמוך לירושלים, ועל אדמות אלה הקימו הטמפלרים את מושבתם שנקראה "רפאים", ומוכרת כיום כשכונה הירושלמית "המושבה הגרמנית". 

בסוף המאה ה-19 נסללה מסילת הרכבת לירושלים, בנתיב שהתפתל לעבר העיר דרך ערוץ נחל רפאים. חלקה האחרון של המסילה, עם הגעתה לעבר העיר, עבר בתוך עמק רפאים ממזרח לבתי המושבה הגרמנית, ותחנת הרכבת ירושלים הוקמה בפתחו העליון והצפוני של העמק, מצפון למושבה. באזור זה מצאו המהנדסים מתכנני המסילה כר שטח מישורי ורחב יחסית שנדרש לתשתית התחנה, דבר נדיר יחסית בטופוגרפיה של אזור ירושלים. 

באותה עת בה התיישבו הטמפלרים בעמק, הלכה והתרחבה ההתיישבות מחוץ לחומות העיר העתיקה, שיהודים וערבים כאחד שאפו להיחלץ מצפיפותה. בהמשך להתיישבות הגרמנית הוקמו על המורדות המתונים של הגבעות המשתפלות אל העמק שכונות הרווחה הערביות טלביה, קטמון ובקעה. מדרום למושבה הגרמנית התמקם בעמק יישוב קטן של יוונים, שכונה הידועה כיום בשם "המושבה היוונית".

במהלך המחצית הראשונה של המאה ה-20 הלך והתבסס מקומו של עמק רפאים כחלק אינטגרלי מן המרקם העירוני של העיר המתפתחת. האזור המשיך להיות מיושב בגרמנים, יוונים וערבים, בעיקר נוצרים. בשנות ה-40 שינה האזור את פניו לחלוטין מבחינה דמוגרפית: הגרמנים תושבי המושבה הגרמנית פונו בידי הבריטים, כנתיני אויב, במהלך מלחמת העולם השנייה, ומאוחר יותר פונו או נמלטו ממנו התושבים הערביים במהלך קרבות מלחמת העצמאות. תום הקרבות מצא את עמק רפאים בחלקה המערבי של ירושלים המחולקת, ובתיהן הנטושים של שכונות העמק יושבו ביהודים. בחלקו הדרומי של העמק, בשולי שכונת קטמון בואכה בית צפאפא, נבנו בשנות ה-50 סדרות של שיכונים צפופים לאיכלוס גלי העלייה הגדולים שהגיעו באותה עת, ואלה התפתחו לשכונות מצוקה שנודעו בשם "קטמונים". 

כיום משמש השם עמק רפאים כשמו של האזור העירוני הכולל את המושבה הגרמנית המקורית, המושבה היוונית, השוליים המערביים של שכונת בקעה ההיסטורית (אלה שממערב למסילת הרכבת), והשוליים המזרחיים של קטמון. "עמק רפאים" הוא גם שמו של הרחוב החוצה את העמק, כיום ציר תנועה חשוב בירושלים ורחוב מרכזי של קניות ובילוי. פעמים רבות משמשים השמות "עמק רפאים" ו"המושבה הגרמנית" כשמות חלופיים ונרדפים לשם האזור כולו, אף שבפועל המושבה הגרמנית המקורית כוללת רק את הבתים בחלקו הצפוני של העמק.




יחידת החילוץ והפינוי בהיטס (יחידה 669) היא יחידת החילוץ של חיל האוויר הישראלי, ונחשבת לאחת מהיחידות המיוחדות של צה"ל. היחידה כפופה למפקדת כוחות אוויר מיוחדים (מכא"ם) בחיל האוויר. בסיס הקבע של היחידה הוא תל נוף. סמל היחידה הינו חתול בעל עיניים ירוקות ולעתים לוחמי החילוץ מכונים בשל כך "חתולים".

היחידה שומרת על כשירות מבצעית גבוהה ועל יכולת טכנית ורפואית כתוצאה מביצוע מתמיד של חילוצי אזרחים ממצבים מורכבים, מצבי אמת כוללים טיפול חרום בפצועים חילוצם והסקתם לבתי חולים. הכשרה ואימונים רבים באים לידי ביטוי בפעילות אמת המוסיפה לנסיון חיילי היחידה ושמירה על כשירותם המבצעית.

היסטוריה

היחידה הוקמה בשנת 1974, בעקבות תאונת טיסה קטלנית שארעה כשנתיים קודם לכן. שני מטוסי F-4 פנטום ("קורנס") התנגשו באוויר בעת טיסת אימונים מעל הים. שלושה אנשי צוות ניצלו ואילו הרביעי, , טבע בעת נסיונות החילוץ וגופתו לא נמצאה עד היום. 

ועדת חקירה שהוקמה בעקבות האירוע, המליצה להקים גוף שיתמחה בחילוץ אנשי צוות אוויר שנטשו את מטוסם, באימונם בטכניקות נטישה, מילוט והישרדות, ובפיתוח תורת לחימה ואמצעי לחימה ייעודיים לתחומים אלה. המטה הכללי הציע לשפר את הנוהל הקיים לפיו האחריות על צוות החילוץ המצוות למסוק מבוזרת בין חטיבת הצנחנים (במקרים של חילוץ יבשתי) לחיל הים (במקרים של חילוץ מהים). מפקד חיל האוויר, בני פלד, התעקש על הקמת יחידה מיוחדת במסגרת חיל האוויר. בעקבות מלחמת יום הכיפורים קיבלה דרישתו משנה תוקף ובינואר 1974 החלו תהליכי הקמת יחידת חילוץ ומילוט 669 (המספר נבחר משום שהוא היה מספר היחידה הפנוי הדומה ביותר למספר היחידה של  סיירת מטכ"ל) . צוות ההקמה כלל את המפקד יורם שחר ואת סגנו אבנר אילנאי אשר התמחה בנושאים אלה וטיפל בהקמת היחידה עוד לפני המלחמה. באפריל 1974 התייצבה בבסיס חיל האוויר תל נוף קבוצת החיילים הראשונה, רובם יוצאי חוליית חוף של חיל הים, והקורס הראשון בפיקודו של אבנר אילנאי החל את אימוניו. בדצמבר 1974 הוכרזה היחידה כמבצעית. באותה עת כללה היחידה כתריסר לוחמים בלבד.

בסוף 1978 צורפה ליחידה 669 יחידת הפינוי בהיטס ירפ"א 386 אשר כללה רופאים וחובשים בהיטס ושמה של היחידה הוסב ל"יחידת חילוץ ופינוי בהטס 669". החל משנת 2004 הורחבה אחריות היחידה גם למשימות של איתור הנעדרים, והחל משנת 2006 שונה שמה ליחידת החילוץ והפינוי הקרבי בהיטס. היחידה קיבלה ציון לשבח יחידתי ממפקד חיל האוויר על פעילות במלחמת לבנון השנייה בה השתתפה בין היתר בחילוץ לוחמי שייטת 13 מן הפשיטה שביצעו לוחמי הקומנדו הימי בעיר צור. במבצע במבצע "שבו בנים לגבולם" חילץ צוות של היחידה, בשיתוף פעולה עם יחידת שלדג, את גופתה של קרן טנדלר, מכונאית מוטסת מצוות מסוק היסעור שהופל בעומק שטח לבנון ב-12 באוגוסט.

ליחידה קרו שתי תקלות שיצרו הד ציבורי, האחת היא אסון הכבל משנת 1992 והשנייה קרתה ב-11 במרץ 2009 עת הוקפץ כוח מוטס של היחידה לחלץ מטייל, עלא אחמד סלאח אגבריה, שעלה על מוקש ונפצע קשה בסמוך למושב שדי תרומות שבשטח מועצה אזורית עמק המעיינות. כוחות של היחידה הגיעו למקום והחלו להעלות את הפצוע למסוק אולם ברגע שניסו להכניסו לבטן המסוק נשמט הפצוע מסיבות לא ברורות ונפל לקרקע ומת במקום.

משימות

הגם שייעודה המקורי היה חילוץ טייסים שנטשו בשטח אויב, היא מתפקדת כיחידת החילוץ המוסק (חילוץ באמצעות מסוקים) של צה"ל, והיא משמשת לחילוץ כוחות לוחמים ופינוי פצועים משדה הקרב, חילוץ מטיילים שנפצעו, חילוץ צוותים ימיים, פינוי בהטס של פצועים לבתי חולים וביצוע סריקות אוויריות וקרקעיות לאיתור נעדרים. בנוסף מאמנת היחידה אנשי צוות אוויר בטכניקות נטישה, מילוט וחילוץ. היחידה עושה שימוש במסוקי הסער של החיל - UH-60 בלק הוק ("ינשוף") ו-CH-53 סי סטאליון ("יסעור").

כ-70% מפעילות היחידה הם בתחום האזרחי, והשאר - בתחום הצבאי. בשנת 2008 חילצה היחידה כ-400 אזרחים.

מבנה
היחידה מורכבת מגף חילוץ הכולל לוחמי חילוץ, גף פינוי הכולל צוות עזר אוויר במערך הרפואה בו לוקחים חלק רופאים, פראמדיקים וחובשים מוטסים, גף טכני העוסק בפיתוח ציוד ותחזוקתו, גף רפואי העוסק באימון הלוחמים, ובהזמנת ציוד רפואי למחסן סדיר לשימוש שוטף וציוד למחסן חירום. בית ספר המכשיר לוחמי חילוץ ומאמן אנשי צוות אוויר, וגף אית"ן (איתור נעדרים) המורכב מסיירים ואנשי שטח מיומנים.

הכשרה
מסלול הכשרת הלוחם ביחידה אורך כשנה ושישה חודשים. הוא כולל טירונות בבא"ח צנחנים, קורס חובשים קרביים, טירונות יחידה, קורס מ"כים, ושלב ייעודי - שכולל קורסי צניחה, צלילה, מילוט, אימוני מסוקים, ואימוני חילוץ מכל תנאי שטח ומזג אוויר - יבשה, ים, קניון, צוקים, כלי שיט, חילוץ מכלי טיס ורכב ועוד. בוגרי המסלול נדרשים לשירות קבע של 16 חודשים.

צוותי הרפואה והפינוי המוטסים ממוינים ומאומנים, בהתאם לדרישות הצוות, המתארים השונים וסביבת העבודה בקרקע ובהיטס.

מפקדי היחידה

ראו גם
* יחידת שלדג
* יחידות מובחרות בצה"ל

קישורים חיצוניים
* 
* 
* 
* טל זגרבה ושיר כהן,, ‏27 ‏אפריל ‏2008 
* 
* 
*, באתר יחידה
* עמיר רפפורט,, מתוך אתר "ישראל דיפנס",  21.10.2011.

הערות שוליים


 
 

במדעי המחשב, ערימה (באנגלית: Heap) היא מבנה נתונים בצורת עץ מכוון המקיים תכונה בסיסית, הנקראת תכונת הערימה: המפתח של כל צומת בעץ קטן ממפתח אביו. כתוצאה מדרישה זו, הצומת בעל המפתח הגדול ביותר בכל הוא תמיד השורש של העץ, וניתן למצוא אותו בסיבוכיות זמן <Math Formula>, כלומר במספר פעולות קבוע, שאיננו תלוי במספר האיברים בערימה.

לערימה המקיימת תכונה זו קוראים "ערימת מקסימום". ניתן להפוך את הדרישה, ולדרוש שהמפתח של כל צומת בערימה יהיה גדול ממפתח אביו. במקרה כזה תתקבל "ערימת מינימום".

דרישה זו היא הדרישה היחידה מערימות באופן כללי. ישנם סוגים ספציפיים של ערימות שבהם נוספות דרישות, המשפרות את תפקוד הערימה.

הערימות השונות הן המימושים היעילים ביותר של מבנה הנתונים המופשט תור עדיפויות.

סוגי ערימות
ערימה בינארית

ערימה בינארית היא ערימה שממומשת באמצעות עץ בינארי, כלומר לכל צומת לכל היותר שני בנים. בנוסף לתכונת הערימה, היא מקיימת תכונה נוספת הנוגעת לצורתה:
*הערימה היא עץ כמעט שלם, כלומר היא מלאה לחלוטין בכל רמותיה פרט אולי לאחרונה המלאה מצד שמאל עד לנקודה מסוימת.

בזכות תכונה זו, דרך נוחה לייצג ערימה בינארית היא בתוך מערך, ובצורה קומפקטית בה אין צורך לשמור מצביעים מכל תא במערך לתאים המייצגים את בניו. גישה זו מאפשרת את מימוש מיון ערימה, שממיין איברים תוך שימוש במקום קבוע (במקום להקצות כמות זיכרון נוספת התלויה בגודל הקלט) - כל המיון יתבצע בתוך המערך שבו נתונים האיברים.

ערימה בינומית
ערימה בינומית מיוצגת בתור אוסף של עצים בינומיים. ההגדרה המיוחדת של עצים בינומיים מבטיחה שהערימה תקיים, פרט לתכונת הערימה, תכונה נוספת:
*לכל דרגה נתונה זהה, קיים בערימה הבינומית לכל היותר עץ אחד שזוהי דרגת שורשו (כלומר, כל העצים בערימה הם מאורך שונה).

בשל תכונות אלו ערימה בינומית מסוגלת לאפשר מיזוג עם ערימה נוספת מסוגה בזמן מהיר.

ערימת פיבונאצ'י
ערימות פיבונאצ'י ממומשות גם הן בתור אוסף של עצים, בדומה לערימות בינומיות, אך העצים אינם חייבים להיות עצים בינומיים. בשל כך ערימת פיבונאצ'י היא גמישה יותר, ומהירה יותר כאשר מתייחסים לסיבוכיות משוערכת של זמן הריצה של הפעולות שבה (כלומר, לא בודקים את הזמן שלוקחת פעולה בודדת, אלא את הזמן שלוקחת סדרה של פעולות). 

ערימת פיבונאצ'י משמשת לשיפור זמן הריצה של אלגוריתמים דוגמת אלגוריתם דייקסטרה והאלגוריתם של פרים.

ראו גם
*מיון ערימה


 





הבית השרוף הוא כינויו של בית מגורים משלהי תקופת בית שני שנחרב בשריפה הגדולה שהחריבה את ירושלים במרד הגדול 70 לספירה, ונתגלה מחדש בשנת 1970 .
בחפירות ארכאולוגיות בעיר. הבית עצמו נמצא כ-6 מטרים מתחת למפלס רחוב תפארת ישראל ברובע היהודי. על פי כתביו של יוסף בן מתתיהו אזור זה של ירושלים היה ידוע בעושרו ובשל קרבתו לבית המקדש היה מאוכלס בראשי הכהונה בעיר.

לאחר מלחמת ששת הימים נתגלה הרובע היהודי בעיר כשהוא נתון תחת הרס וחורבן לאחר 19 שנות שלטון ירדני. הבניה המחודשת ברובע הובילה גם לחפירות ארכאולוגיות נרחבות באזור בשנים 1969-1982 בחסות המכון לארכאולוגיה של האוניברסיטה העברית ורשות העתיקות הישראלית בראשותו של ד"ר נחמן אביגד. הבית נתגלה בדצמבר 1969 מתחת לשכבה של אפר והרס וחפירתו נמשכה מה 4 בינואר ועד ל 20 בפברואר 1970.

בחפירות התגלה שמדובר בחלק קטן של בית מגורים גדל מידות שחלקו עדיין נמצא מתחת לבתי הרובע. המטבעות שנמצאו בבית תואמים למטבעות שהופקו ביהודה בשנים 67-69 - עניין המעיד על מועד חורבנו של הבית. קומת הקרקע של הינה בית בשטח של כ-55 מ"ר וכוללים חצר, ארבעה חדרים, מקווה ומטבח. קירותיו של הבית  (הבנוי מאבנים ומלט ומכוסה טיח לבן עבה) השתמרו לגובה של כמטר. כמו כן נמצאו בבית השרוף כלי אבן רבים, המעידים על כך שבבית שמרו בקפידה על חוקי הטהרה (משום שכלי אבן אינם מקבלים טומאה)  כראוי לכוהנים. בנוסף, נמצא בחפירות משקולת אבן עליה נחרתה הכתובת: בר קתרוס". על-פי המשנה, הייתה קתרוס משפחת כוהנים ידועה לשימצה. עוד נמצאו בבית השרוף כלי זכוכית שהכילו בושם. מכך הסיקו שבבית זה הוכנה הקטורת לבית המקדש. עדות לחורבן ירושלים שבא לידי ביטוי בבית זה ניתן לראות אבנים שרופות באש עזה, עץ חרוך ושכבות של אפר ופיח המעידים על החורבן וההרס שליווה את כיבוש העיר העליונה בידי הרומאים. שני ממצאים נוספים ייחודיים לבית זה: הראשון הוא שרידי זרוע של אישה בת 25 וכידון ברזל שנמצא רכון בפינת חדר.

שרידי הבית משמשים כמוזיאון הפועל ברובע היהודי, ברחוב הקראים בירושלים. המוזיאון מציג סרטון וידאו בן 25 דקות המתאר את חייה והימים האחרונים של משפחת הכוהנים שחיה בבית זה.
גלריית תמונות

הערות שוליים

לקריאה נוספת
נחמן אביגד, העיר העליונה של ירושלים, ירושלים, תשמ"א

קישורים חיצוניים
* באתר אתרוג.
* באתר הרובע היהודי.



קרב האוויר הראשון במלחמת יום הכיפורים נערך ב- 6 באוקטובר 1973 סמוך לשעה 14:00 מיד עם פרוץ המלחמה באזור בסיס חיל האוויר שדה אופיר בשארם א-שייח' בדרום סיני.

בקרב השתתפו שני מטוסי F-4 פנטום ("קורנס") של חיל האוויר הישראלי, ומולם עשרים ושמונה מטוסי מיג-17 ומיג-21 של חיל האוויר המצרי (שבע רביעיות) – שתקפו מטרות במרחב שלמה (אזור דרום חצי-האי סיני). בסיומו של הקרב, שנמשך כשש דקות, הופלו שבעה מטוסי מיג.

רקע
ב-21 בפברואר 1973 הפילו מטוסי קרב של חיל האוויר הישראלי מטוס נוסעים לובי שחדר בטעות לסיני, לאחר שלא הגיב לאזהרותיהם. בעקבות החשש מתקיפת תגמול במטוסי אל על שטסו מעל שארם א-שייח' בדרכם לאפריקה, הוחלט להציב מטוס פנטום בכוננות יירוט והגנה בבסיס חיל האוויר אופיר בשארם א-שייח'.

בערב יום הכיפורים הגיע לבסיס קצין חיל האוויר אל"מ יאק נבו, שהודיע שקיבל את המינוי כמפקד הבסיס, והזהיר את הטייסים שלמחרת עלולה לפרוץ מלחמה. לבסיס קודמו שני מטוסי פנטום, על מנת להוות תשובה מיידית לאיום בלתי צפוי מהדרום.

אנשי הצוות הכונן בבסיס היו אנשי צוות אוויר צעירים וחסרי נסיון קרבי משמעותי, מטייסת 107 ("אבירי הזנב הכתום") – שני טייסים, סרן אמיר נחומי וסרן דניאל שקי, ושני נווטים, יוסף יבין ודוד רגב. למעשה לא היה ביניהם טייס המוסמך להובלת מבנה מטוסים, ונחומי שהיה בעל נסיון קרבי כלוחם בסיירת שריון, ועבר שנתיים קודם לכן הסבה לפנטום לאחר שירות כמדריך בבית הספר לטיסה, הוסמך להובלה על ידי מפקד הטייסת יפתח ספקטור בשיחת טלפון בבוקר הקרב.
בבוקר שבת הורו לארבעת אנשי הצוות הכונן להיות זמינים בכוננות של חמש דקות להזנקה (המראה לצורך יירוט).

קרב האוויר

מעט לפני השעה שתיים בצהריים כינס מפקד הבסיס את ארבעת אנשי הצוות לתדריך, שנקטע על ידי אזעקה שהופעלה על ידי סג"מ ארבל ביחידת הבקרה 528, לאחר שזיהה בשעה 13:56 כ-16 מטוסי מיג שהתקרבו לאזור במרחק של 55 מייל, מכיוון 200. תחילה ניסה ארבל לנעול את מכ"ם בקרת האש של סוללות טילי קרקע-אוויר הוק, שהיו באחריות היחידה, על ארבע הרביעיות ובמקביל הורה לשני הטייסים בשדה אופיר להמתין במטוסים ("הנע והמתן") תוך שהוא מנסה להשיג יחד עם סוללת ההוק נעילה על 4 הרביעיות. בשלב זה נכנס סגן נבו לקרון, וניסה להתקשר למרכז השליטה של ח"א וליב"א 509 (שלה הייתה כפופה י"ב 528) לקבלת הוראות פתיחה באש. לאחר כ-30 שניות של אי הצלחת סוללות ההוק לבצע נעילה ואי הצלחה ליצירת קשר עם מרכז השליטה של חיל האוויר או יב"א 509 - החליטו נבו וארבל לקבל החלטה בעצמם, סג"מ ארבל הורה לטייסים בשדה אופיר להמריא, תוך הכוונתם לקראת מטוסי המיג לשם הפלתם.

מיד לאחר ההמראה הבחינו הטייסים במכתשי פצצות על מסלול הטיסה, ובמטוסי מיג באוויר, והבינו שפרצה מלחמה. למרות שבקרבות אוויר נהוג לנהל בזוגות כך שמטוס אחד מחפה על השני, החליטו הטייסים להתפצל, כדי להגן על האזור שכלל גם את היישוב אופירה ובסיס חיל הים שלידו. נחומי ויבין נותרו בגזרה המזרחית, ושקי עם רגב עברו לגזרה המערבית.

הקרב התרחש בגובה נמוך מאוד, ובתנאים קשים. במהלך הקרב פגע מטוסם של שקי ורגב שלוש פעמים בפני הים והצליח לצאת ללא נזק. במטוסם של נחומי ויבין כבה אחד מהמנועים לאחר שיגור טיל, והקשה עליו בביצוע אחת מההפלות. הקרב נמשך כשש דקות (זמן ארוך יחסית), והסתיים עוד בטרם הגיעה רביעיית מטוסי מיראז' שהופנתה לאזור לעזרה. בסך הכול הפילו נחומי ויבין ארבעה מטוסים, ושקי ורגב הפילו שלושה מטוסים - ההפלות הראשונות של המלחמה.

בעת החזרה לנחיתה גילו הטייסים שהמסלול נפגע קשות מההפצצה, והתלבטו לגבי צורת הנחיתה הרצויה. עקב כך נחתו שקי ורגב על טיפות הדלק האחרונות, ואחריהם נחומי ויבין, שהתארגנו להגנת הבסיס מחדש.

תוצאות הקרב
*שבעה מטוסי מיג מצריים הופלו על ידי שני מטוסי הפאנטום.
*חלק ממטוסי המיג 17 הטילו את פצצותיהם והוציאו מכלל פעולה את סוללת טילי ההוק יטנ"מ 136 הוק של חיל האוויר הישראלי,  חייל אחד נהרג ומספר חיילים נפצעו.
*שני הטייסים ושני נווטים הישראלים קיבלו על קרב זה ואחרים במהלך הלחימה את עיטור המופת, על שיקול הדעת וקור הרוח שהוכיחו במעשיהם ולחימתם במהלך קרב האוויר הראשון שלהם.

שעות אחדות לאחר הקרב תקף מפציץ מצרי את יחידת הבקרה 528, הסמוכה לשדה אופיר, השמיד את מתקניה וגרם לחמישה הרוגים.

לקריאה נוספת
* אליעזר (צ'יטה) כהן, צבי לביא, השמים אינם הגבול סיפורו של חיל-האוויר הישראלי, ספרית מעריב, 1990, עמודים 458-453.
* אהוד יונאי, "עליונות אווירית", בתרגום יפתח ספקטור, הוצאת כתר, 1995, פרק 22 - "יום הדין",  עמודים .247-246
* כתבת בטאון חיל האוויר "בחזרה לצפרא" - גיליון 124, דצמבר 1998

קישורים חיצוניים
*
* 

תיאור העיטורים
* 
* 
* 
* 

הערות שוליים


 

סר ולטר סקוט (באנגלית: Walter Scott) (14 באוגוסט 1771 - 21 בספטמבר 1832) היה משורר וסופר סקוטי פורה שנודע בעיקר בזכות הרומנים ההיסטוריים שכתב.

ביוגרפיה

סקוט נולד באדינבורו, סקוטלנד, וסבל מפוליו בילדותו, מה שהשאיר אותו עם רגל ימנית צולעת למשך כל חייו. לאחר לימודי חוק באוניברסיטת אדינבורו, הוא הלך בעקבות אביו ונהיה עורך דין. לאחר פרשיית אהבים כושלת עם וויליאמינה בלש מפטרקיים - זו נישאה לוויליאם פורבס - סקוט נשא לאישה את מרגרט שארלוט שארפנטייה, בתו של ז'אן שארפנטייה מליון שבצרפת, ב־1797. נולדו להם חמישה ילדים. ב־1799 נתמנה להיות השריף של מחוז סלקריק.

בגיל 25 החל בנסיונות ראשונים של כתיבה, תחילה בתרגום יצירות מהשפה הגרמנית, ולאחר מכן בשירה. בתווך בין שתי התקופות של הקריירה הספרותית שלו, הוא פרסם אסופה בשלושה כרכים של בלדות סקוטיות, "בלדות של הגבול הסקוטי" (The Minstrelsy of the Scottish Border). זה היה הסימן הראשון להתעניינותו בסקוטלנד ובהיסטוריה מנקודת מבט ספרותית. 

לאחר שסקוט הקים בית דפוס, שירתו, החל מ־The Lay of the Last Minstrel ב־1805, הביאה לו תהילה. הוא פרסם מספר יצירות אחרות בעשר השנים שלאחר מכן, ובכללן, בשנת 1810, "גבירת האגם" (Lady of the Lake) המתרחשת בסקוטלנד. חלקים מן הפואמה דלעיל (בתרגומם הגרמני) עובדו למוזיקה בידי פרנץ שוברט. אחד מן הקטעים המוזיקליים הללו, "השיר השלישי של אלן" (Ellens dritter Gesang) מוכר כ"האווה מריה של שוברט".

לאחר שבית הדפוס נקלע לקשים כלכליים, סקוט החל לכתוב ב־1814 ספר למטרות הכנסה. התוצאה הייתה "וייברלי" (Waverley), רומן שפורסם באנונימיות. היה זה סיפור המעשה של המרידה היעקוביטנית האחרונה בממלכת בריטניה הגדולה, ה"ארבעים-וחמישה", והרומן זכה להצלחה ניכרת. בחמש השנים הבאות חיבר סקוט ספרים רבים, כולם בעלי אותו רעיון מרכזי. בדאגתו למוניטין שלו כמשורר, הוא המשיך לפרסם את הרומנים תחת מסווה של אנונימיות. הרומנים נחתמו על ידי "מחברו של "וייברלי"", או שפורסמו כ"סיפורים של - " ("...Tales of") ללא ציון המחבר כלל.  גם כשהיה ברור כי לא ייגרם כל נזק בפרסום זהותו כמחבר, שמר סקוט על המסווה, ככל הנראה מתוך חוש הומור. באותה תקופה רווח הכינוי "הקוסם מן הצפון" לציון המחבר המסתורי והמצליח. שמו של סקוט נקשר בהרחבה בשמועות שנפוצו על אודות זהות המחבר, וב־1815 סקוט זכה לכבוד שבלסעוד עם הנסיך ג'ורג' שרצה לפגוש את "המחבר של "וייברלי"".

ב־1820 חדל מלכתוב על סקוטלנד כשפרסם את "אייבנהו", רומן היסטורי המתרחש בממלכת אנגליה של המאה ה-12 על רקע מסע הצלב השלישי, שבייתו של ריצ'רד הראשון, מלך אנגליה והחזקת כס השלטון על ידי אחיו העריץ ג'ון. הספר הצליח במהרה, וכפי שנהג עם הרומן הראשון שלו, פרסם סקוט זרם ספרים בעלי אותו רעיון מרכזי. עם התפשטות תהילתו בתקופה הזו בקריירה שלו, קיבל סקוט תואר אצולה, ברונט, ונהיה סר וולטר סקוט. באותו הזמן ארגן את ביקורו של המלך ג'ורג' הרביעי בסקוטלנד, וכשביקר זה באדינבורו ב־1822, המופע המרהיב שארגן סקוט שנועד לדמות את ג'ורג' להתגלמות שמנמנה-משהו של הנסיך צ'ארלס אדוארד סטיוארט, החזיר חצאיות סקוטיות לאופנה והפך אותן לסמל של זהות לאומית.

החל מ־1825 שוב התדרדר סקוט למצב כלכלי קשה, והחברה שלו כמעט התמוטטה. העובדה כי הוא היה מחברם של ספריו הפכה לנחלת הכלל באותו הזמן. במקום להכריז על פשיטת רגל, הוא מסר את הבית שלו והכנסתו לידי קרן שהשתייכה לנושיו, והמשיך לפרסם ספרים על מנת לצאת מחובותיו. הוא שמר על ההספק האדיר שלו בפרסום סיפורת בדיונית (בנוסף לביוגרפיה של נפוליאון בונפרטה) עד לשנת 1831. באותו זמן בריאותו החלה כושלת, והוא נפטר באבוטספורד ב־1832. ספריו המשיכו להמכר, ולאחר זמן-מה החזיר את כל חובותיו מהקבר. הוא נקבר במנזר דרייבורג (Dryburgh Abbey).

סקוט היה אחראי לשתי מגמות שמחזיקות מעמד עד ימינו אנו. ראשית, הוא הפך את הרומן ההיסטורי לפופולרי; מספר עצום של חקיינים (וחקייני-חקיינים) הופיעו במאה ה-19. ניתן לראות את מידת השפעתו של סקוט בשמה של תחנת הרכבת הראשית באדינבורו - "תחנת וויברלי". שנית, הרומנים שלו הנוגעים לסקוטלנד החזירו לתוקפה את תרבות הרמות (Highlands) הסקוטית, לאחר שנים בצללים בעקבות המרידות היעקוביטניות. יש לציין כי סקוט עצמו היה סקוטי בן השפלה, ולכן בתיאורו את הרמות יש מן ההמצאה. 

סקוט גם אחראי, דרך סדרת מכתבים שפורסמו תחת שמות עט שונים בעיתון Edinburgh Weekly News ב־1826, לשמירת זכותם של בנקים סקוטיים להוציא שטרות-כסף משלהם, מה שמתבטא עד עתה בתמונתו המופיעה על כל השטרות שמדפיס הבנק של סקוטלנד.

רבות מעבודותיו אוירו על ידי חברו ויליאם אלאן.

יצירתו
ספרים שתורגמו לעברית

* אייבנהו (Ivanhoe)
* האביר מהררי סקוטלנד (הופיע בהוצאת מסדה)
* בת הנסיך הנועזה
* הקמע
* שודד הים
* תרופת הפלאים
* רוב רוי

רשימת יצירותיו המלאה

קישורים חיצוניים

* 
* באתר אוניברסיטת פנסילבניה
* של סקוט באתר אוניברסיטת אדינבורו



 

וישאו דה סוס (ברומנית: Vişeu de Sus, בהונגרית: Felsővisó - פֶלְשׁוֹאוּ וִישׁוֹ, ביידיש: אויבּער וישווה, בגרמנית: Oberwischau) היא עיירה ברומניה, במחוז מרמורש שבטרנסילבניה (בסמוך לבורשה, סיגט, סאטו מארה). אחת משלוש עיירות הסמוכות זו לזו (האחרות הן וישאו דה ג'וס ווישאו דה מיז'לק). "סוס" ברומנית מקבילה ל"עילית" (כמו בנצרת עילית) ו"ג'וז" היא "תחתית".  

הייתה שייכת בעבר להונגריה, עד 1917 כמו כלל טרנסילבניה. מאז היא שייכת לרומניה, למעט בזמן מלחמת העולם השנייה שהאזור הועבר לשליטת הונגריה. 

אקלים העיירה מאופיין בחורף עשיר בשלג, ובקיץ גשום.
צמוד לוישאו דה סוס ישנם הרים מלאים בעצי פרי (בין השאר עצי פטל) המשמשים ענף כלכלי חשוב.

הקהילה היהודית
עד השואה וגם לאחריה הייתה קיימת בוישאו דה סוס קהילה יהודית גדולה, ופעלו בה מספר בתי כנסת, וישיבה גדולה של חסידי ויז'ניץ.  רוב יהודי המקום ניספו בשואה לאחר שהועברו למחנה ההשמדה אושוויץ בשנת תש"ד (1944). במהלך שנות ה-50 ושנות ה-60 התרוקנה וישאו דה סוס מכמעט כל היהודים שבה. 


 
סקיריאנים הוא השם המקובץ של מספר שבטים גרמאנים במערב-אירופה. במהלך המאה הרביעית חיו הסקיריאנים בקרפטים. הם הובסו על ידי ההונים. לאחר מכן, הפכו חלק מהאוסטרוגותים. 


 

אוֹדוֹאָקֶר או אוֹדוֹוָקָר (מגרמאנית: Audawakrs, דואג לאוצר) (435 - 493), ממוצא הוני וסקירי מעורב, היה מנהיג השבט הגרמאני של ההרוליים. הוא ידוע בעיקר כאדם שהדיח את הקיסר הרומי האחרון רומולוס אוגוסטולוס בשנת 476.

אחרי הדחת רומולוס יכול היה אודואקר למנות קיסר בובה חדש ולשלוט באמצעותו או לשלוט בעצמו כמורשה מטעם קיסר האימפריה הרומית המזרחית. בניגוד לרבים מקודמיו, כמו ריקימר, בחר אדואקר באפשרות השנייה. הוא השיב את סמלי המלוכה האימפריאלית המערבית לקיסר זנון בקונסטנטינופול, יחד עם מכתב המבקש לאשר את הפיכתו ל"דוּקס" של איטליה. זנון אישר את בקשתו והעניק לאודואקר את התואר פטריקיוס. 

עד מותו בשנת 493 נותרה על כנה עליונותו הפורמלית של הקיסר המערבי יוליוס נפוס על אודואקר, והוא אף טבע מטבעות בתור קיסר. אודואקר מצידו כינה את עצמו גם "מלך איטליה" (rex Italiae) והוכר בתואר זה למשך שארית חייו. 

עם הזמן היחסים בין אודואקר לאימפריה הביזנטית הלכו והתדרדרו, עד שבשנת 489, בעידודו של זנון, פלשו האוסטרוגותים תחת הנהגת תאודוריק הגדול לממלכתו של אודואקר, השמידו את צבא הפואדרטי הברברי שלו וכפו עליו כניעה בשנת 493. תאודוריק הזמין אותו למשתה וככל הנראה הרגוֹ בחרבו והשתלט על כל ממלכתו. 

קישורים חיצוניים


 
 


מלחמה ושלום (ברוסית: Война и мир, במקור: Война и миръ) הוא ספר רחב יריעה של הסופר הרוסי לב טולסטוי, הנחשב בעיני רבים אחד משיאי הרומן הריאליסטי וליצירתו הטובה ביותר של טולסטוי, לצד הרומן אנה קרנינה.

טולסטוי, שעד לכתיבת רומן זה כתב רק סיפורים קצרים ורומנים בהיקף מצומצם, שחלקם אף לא הושלמו, החל משתעשע ברעיון לכתוב "סיפור על ימים עברו" כבר בקיץ 1863, על בסיס רעיונות מוקדמים אף יותר, ובמיוחד רומן אותו שאף לכתוב על מרד הדקבריסטים. חלקים ראשונים ברומן, אף כי אלו היו רחוקים מדמותם הסופית, פורסמו בכתב העת הספרותי "השליח הרוסי" בשנים 1865-1869, והרומן כולו ראה אור בשנת 1869.

ברומן רחב־היריעה, שטולסטוי לא ראה בו רומן בעת כתיבתו, משולבים בו תיאור היסטורי של מלחמות נפוליאון, עלילות חייהם של דמויות דמיוניות, ומסות העוסקות בפילוסופיה של ההיסטוריה. במסות מבטא טולסטוי את תפישתו כי לא המצביא הדגול, התכנון והפעולה המכוונת הם שמעצבים את פני ההיסטוריה אלא יד אקראית ולא מכוונת, שהיא תוצר אינספור הפעולות הקטנות והיומיומיות של החיילים והאזרחים. רעיון זה מנחה את טולסטוי גם בהצגת האירועים ההיסטוריים והדמיוניים שבספר, כשהאפילוג בסופו מתנער לחלוטין מכל הירואיות או נוסטלגיה והופך שיר הלל ליומיומי ולפרוזאי.

עלילת הרומן ותיאור הדמויות
עלילת הסיפור מתחילה ביולי 1805, עת ניצב נפוליאון בשיא זוהרו, ומסתיימת באפילוג בשנת 1819, אחרי מלחמת 1812, נפילתו וגלותו של נפוליאון. בין לבין פורש טולסטוי עלילה רחבה ובה עשרות דמויות ראשיות ומשניות, חלקן היסטוריות ואחרות בדיוניות, שחייהן נשזרים זה בזה. חלק ה"שלום" של הסיפור נוגע בעיקר בסיפורם של פייר בזוחוב ומשפחות רוסטוב ובולקונסקי, שלשתיהן נציגים מרצון ומאונס גם בחלק ה"מלחמה" של הסיפור, המתמקד במיוחד בתקופת פלישת נפוליאון לרוסיה.  

"מלחמה ושלום" נחשב לרומן האפי החשוב ביותר שנוצר אי-פעם, אך טולסטוי עצמו לא ראה בו כלל רומן. לגישתו, היה הסיפור אפוס היסטורי שמטרתו לאייר את חזון ההתפתחות ההיסטורית הנובעת מרוחם של עמים. סיפור המעשה, היה מבחינתו רק דרך לאייר את תפישותיו. למרות זאת, דווקא הדמויות ההיסטוריות שמשלב טולסטוי בסיפור העלילה כאיור העיקרי לרעיונותיו אינן נחקקות בזיכרון. דמותו של נפוליאון, במיוחד, יוצאת נפסדת מהעוינות הגלויה של טולסטוי כלפי המצביא הצרפתי. הדמות ההיסטורית היחידה המשכנעת במידה ממשית היא זו של הגנרל קוטוזוב, שתום העין והפטליסטי, המייצג את דמות הגנרל והרוסי המושלם בעיניו של טולסטוי. 

עיקר כוחו של הרומן טמון בדמויות הבדיוניות שברא טולסטוי. נטשה רוסטובה, פייר בזוחוב והנסיך אנדריי הן הדמויות העיקריות בסיפור. שני האחרונים משקפים במידה כזו או אחרת פנים שונות באישיותו של טולסטוי עצמו. נטשה מייצגת את הילדה, הנערה ואחר כך האישה האידאלית, העוברת מאהבת נעורים לאנדריי, לאהבת אישה לפייר. 

סביב הדמויות העיקריות, פורש טולסטוי מסכת רחבה של דמויות שונות, המתערבות, משפיעות ומושפעות מן הגיבורים הראשיים. הרוזן והרוזנת רוסטוב, בניהם פיוטר וניקולאי ולצידם בוריס וסוניה מרכיבים את המעגל בו סובבת נטשה בילדותה ובנעוריה. לעומתם, בבית בולקונסקי סובבים את אנדריי הנסיכה הקטנה, אשתו הראשונה, אחותו מריה, והנסיך הזקן, אביו הנוקשה והרודני. פייר, נע בין הקטבים, משיק לזה ולאחר, מעורב ומושפע מכולם. אחרי כן, משיקים המעגלים: נטשה ואנדריי מתאהבים זה בזה ולבסוף ניקולאי ומריה נישאים זה לזה. 

בין לבין, מתאר טולסטוי עוד עשרות דמויות (בספר למעלה משישים דמויות הנחשבות ראשיות במידה כזו  או אחרת): דולוחוב, דניסוב, הנסיך וסילי, הלן, ז'ולי, אנה שרר, אנאטול, היפוליט, דאנילו, פטייא רוסטוב, אנדריי רוסטוב, בוריין ועשרות אחרים. כל אחד מהם מיוחד בשפתו, באופן התנהגותו ובאופן בו הוא מתייחס לחיים, אף שטולסטוי נוקט חסכוניות קיצונית בתיאור מראן של הדמויות. רובן מתוארות באפיון אחד או שניים: שפתה העליונה ושיניה הנוצצות של הנסיכה הקטנה, ארשת הפנים הלאה של אנדריי, דוביותו של פייר, עיניה היפות ופניה הכעורות של מריה, דיבורו האיטי וקרחתו הבשומה של הנסיך וסילי, קפלי מצחו של ביליבין, רגלו הנהנתנית של אנאטול, וכן הלאה. עומקן ומורכבותן של הדמויות נחשפים לא מכוח תיאור מפורט של חפצים, פנים ולבוש אלא באמצעות פעולותיהן ושיחן. 

העלילה, כתפישתו של טולסטוי, נרקמת כמציאות חיה הנבנית מתוך הפעולה והתגובה של כל הגיבורים הפועלים. ממש כמו שנפוליאון אינו המחולל האמיתי של השינויים המיוחסים לו, כך במציאות של "מלחמה ושלום" אין העלילה מונעת מכוח פעולתו של גיבור בודד, או מעימות בין גיבור למתנגדו. דמויות משנה כמו אנה מיכאילובנה, הנסיך וסילי או דולוחוב מניעות את סיפור העלילה לא פחות ולעתים אף יותר מנטשה, פייר או אנדריי. 

גם ההנעה של הדמויות אינה חד-ממדית. טולסטוי יודע לחדור גם אל מתחת לעורן של הדמויות המפוקפקות או השליליות, כביכול, ולהעניק לקורא את נקודת המבט שלהם על העולם ולהביט מתוך עיניהם. הנסיך וסילי, בעיניו הוא, אינו עושה דבר רע מתוך כוונה להרע: הוא פועל בהתאם לחינוכו, גידולו, השקפתו על העולם, אורח חייו ותפישתו את מצבו ומצבם של אחרים. מאופיים של בניו, אנאטול, הלנה והיפוליט, יכול הקורא ללמוד כי תוצאות פעולתו אינן חיוביות בדרך כלל, אך לא כך רואה את הדברים הנסיך וסילי וטולסטוי אינו שוכח לעולם לצפות בדמויות גם מבפנים ולא רק מבחוץ. 

טולסטוי מגיע לשיאו, בחיים שהוא נופח בדמויות הרחוקות ממנו ביותר, כביכול. ניקולאי רוסטוב, אדם שגרתי ובינוני לפי כל קנה מידה, אינו הופך לקלישה של ה"צעיר" או ה"הוסאר". התלבטויותיו מתוארות מנקודת מבטו, מעיניו, ובאמצעות כלי הביטוי שלו. אפילו דמויות שאינן אהובות ביותר על טולסטוי, כמו הנסיכה הקטנה, שחייה החלו, התרחשו והסתיימו בלי שתקנה לה שליטה עליהם אפילו לרגע, או הנסיך הזקן בולקונסקי, הלופת בעוז את הלכות זקנתו ואינו מסוגל לחרוג מהן, גם הם אינם מתוארים מבחוץ בלבד. עולמם, נימוקיהם והתייחסותם לדברים באים מפיהם ומעיניהם ממש.

פירוש השם
שמו של הספר לפי כללי הכתיב אשר היו נהוגים ברוסיה לפני 1918 הוא Война и миръ. בכללי הכתיב שהונהגו לאחר מהפכת אוקטובר, המילה "שלום" נכתבה "мир", וכך התאחדה עם המילה "עולם", שנכתבה לפי הכללים הישנים "мiръ". בהדפסה רוסית אחת משנת 1913 נפלה טעות ונכתב בה мiръ ומכאן נפוצה השמועה כי טולסטוי התכוון לכנות את ספרו "מלחמה ועולם". הכתיב הרוסי במהדורות שיצאו בחייו של טולסטוי והעובדה שטולסטוי עצמו כתב את שם הספר בגרסתו הצרפתית כ-La guerre et la paix, כלומר "המלחמה והשלום", מפריכות את השמועה הזו‏‏. אף על פי כן, השמועה מוסיפה להתקיים - למשל, היא הופיעה פעמיים כשאלה בשעשועון הידע הרוסי הפופולרי מה? איפה? מתי? והייתה נושא לכתבה בכתב העת "נאוקה אי ז'יזן ("מדע וחיים")".

מלחמה ושלום בעברית
מלחמה ושלום תורגם כבר ב-1920 על ידי י. א. טריווש (ויצא בהוצאת שטיבל‎). גרסה חדשה של התרגום נעשתה בידי לאה גולדברג בשנת 1952 ומהדורה חדשה ומתוקנת של תרגום זה, מעשה ידיו של חיים פלג, יצאה בהוצאת ספריית פועלים בשנת 1976.

קישורים חיצוניים

* אריאנה מלמד,, ynet , 23.01.04
* 

הערות שוליים




אסגארד הוא אחד מתשעת העולמות במיתולוגיה הנורדית ונמצא במקום הגבוה ביותר ביקום הנורדי. עולם זה היה מקום מושבה של קבוצת האלים הידועה כאסיר עד שהושמד במהלך הראגנארוק. במקור היה אסגארד שמה של הטירה החשובה ביותר בעולם זה, ואילו העולם עצמו נקרא גודהיים (Godheim), אולם בעקבות בלבול אשר שרר בקרב החוקרים הראשונים, הוחלף המונח גודהיים באסגארד במרבית המקורות.

המקום נשמר על ידי האל היימדייל ועל ידי טירה מרכזית מוקפת בחומות אימתניות. במרכז העולם נמצא מישור אידוול (נקרא גם מישור אידה), שבו נפגשים האלים במטרה לדון בענייניהם. האלים נאספים באולם גלאדסהיים ואילו האלות באולם וינגולף. פגישות נערכות גם ליד באר אורד. בטירה המרכזית נמצא בין היתר גם אולם ואלהלה אליו זכאים להיכנס רק גיבורי מלחמה מתים, שם ישבו עם אודין וימתינו לראגנארוק בו יילחמו לצד האלים. כדי להגיע לאסגארד מעולם בני האדם (מידגרד) חייב הלוחם לחצות את ביפרוסט, גשר הקשת בענן המחבר את שני העולמות. 

בניית החומה של אסגארד

בעקבות מלחמה בין שתי קבוצות האלים, האסיר והואניר, נהרסה חומת הטירה והיה צריך לבנות חומה חדשה. האלים, למרות מיומנותם בבנית היכלות מפוארים, לא ששו לבצע מלאכה זו. זר, שהגיע דרך גשר הביפרוסט, הציע לבנות מחדש את החומה תוך שנה וחצי ודרש בתמורה את ידה של פריה, אלת הפריון, את השמש והירח. אודין לא הסכים לתנאים אלה ולוקי הציע פשרה לפיה המלאכה תסתיים תוך שישה חודשים. הזר הסכים בתנאי שסוסו הקסום הקרוי סוודילפרי יוכל לעזור לו והאלים נעתרו לדרישתו. העבודה התקדמה בקצב מהיר, שכן הסוס היה מסוגל להעביר מעמסות גדולים וכבדים מאד. האלים חששו כי המלאכה תסתיים בזמן והם יהיו חייבים בתשלום שהבטיחו. כדי להיחלץ ממצב זה, שינה לוקי את צורתו לצורת סוסה ופיתה את הסוס הרחק ממקום העבודה. במשך הלילה, רדף הסוס אחר לוקי ובעליו רדף אחריו. הזר, אשר לא עמד בלוח הזמנים, זעם והתגלה כענק כפור והאל ת'ור הרגו. סוסו של הענק סוודילפרי הצליח לבסוף להשיג את לוקי וכך נולד סלייפניר, סוסו בעל שמונה הרגלים של אודין.

ישנו חוסר ודאות לגבי שמו של הענק. יש הטוענים כי שמו היה הרימתורס (Hrimthurs). אולם אחרים מציינים כי השם הרימתורס מציין רק את השתייכותו השבטית לענקי הכפור (שזאת משמעות השם - שילוב של h)rim) כפור וthurs ענק) ואילו שמו האמיתי לא ידוע. 

קישורים חיצוניים

*
* - על פי הקומיקס Immortal Thor של Marvel. כוללת מידע מקיף ומפות על עולם הקומיקס המבוסס על המיתולוגיה הנורדית.


 
 
 
 


בתורת ההסתברות ובסטטיסטיקה, התפלגות מעריכית (או התפלגות אקספוננציאלית, Exponential Distribution), היא התפלגות רציפה על המספרים האי-שליליים.  

ההתפלגות המעריכית היא ההתפלגות הרציפה היחידה שהיא חסרת זיכרון, וככזו, היא מתארת תופעות אקראיות שהסיכוי להתרחשותן קבוע בזמן, כגון התפרקות רדיואקטיבית או הזמן עד לתקלה בנורה או ברכיב חשמלי.

הגדרה
פונקציית צפיפות
התפלגות מעריכית היא התפלגות רציפה, שפונקציית הצפיפות שלה היא

כאשר 
<Math Formula> היא הפרמטר של ההתפלגות, המכונה גם קצב או קבוע דעיכה.
 ההתפלגות מתוארת לעתים באמצעות ההופכי של פרמטר הקצב, כלומר באמצעות פרמטר <Math Formula>.  במקרה זה, פונקציית הצפיפות היא

משתנה מקרי <Math Formula> המתפלג מעריכית עם פרמטר <Math Formula> מסומן בדרך כלל <Math Formula>.  הערכים שמשתנה מקרי שכזה יכול לקבל הם המספרים האי-שליליים, כלומר התומך של ההתפלגות המעריכית הוא הקטע <Math Formula>.

פונקציית התפלגות מצטברת
ניתן להגדיר את ההתפלגות המעריכית גם באמצעות  פונקציית ההתפלגות המצטברת שלה, שהיא

שימושים

ההתפלגות המעריכית מתאימה לתיאור הזמן בין אירועים המתרחשים באקראי אך בקצב ממוצע קבוע.  דוגמאות לתופעות הניתנות (בקירוב) לתיאור כזה הן
* הגעת שיחות למרכזיית טלפונים
* פליטה של חלקיקים במהלך התפרקות רדיואקטיבית
* תקלות במערכת אלקטרונית
מתמטית, תופעות כאלה מתוארות לעתים קרובות כתהליכי פואסון הומוגניים בזמן, שבהם הזמן הבין מופעי מתפלג מעריכית.

בתורת התורים (Queueing Theory), ההתפלגות המעריכית משמשת לעתים לתיאור זמן השירות.  תחת הנחה זו (והנחות נוספות), מערכות תורים ניתנות לתיאור כשרשראות מרקוב, וקל יחסית לנתח את התנהגותן.

בתורת האמינות (Reliability Theory) ובניתוח שרידות (Survival Analysis), ההתפלגות המעריכית משמשת לעתים לתיאור (חלקי או מלא) של משך החיים של רכיב או של חולה.

בפיזיקה סטטיסטית, במערכות שבהן האנרגיה יכולה לקבל ערכים רציפים והאנרגיה הכלולת של המערכת ידועה (כלומר, בצבר הקנוני), התפלגות האנרגיה היא התפלגות מעריכית עם פרמטר התפלגות <Math Formula> כאשר <Math Formula> הוא קבוע בולצמן. התפלגות זו נקראת גם התפלגות בולצמן. לדוגמה, האנרגיה הקינטית של מולקולות גז בטמפרטורה נתונה מתפלגת מעריכית. עובדה זו נובעת מתכונת האנטרופיה המקסימלית המתוארת להלן.

תכונות
תוחלת ושונות
התוחלת של משתנה מקרי <Math Formula>, הקרויה גם "זמן החיים הממוצע" של ההתפלגות, היא
<Math Formula>; השונות היא <Math Formula>.

תכונת חוסר הזיכרון
משתנה מקרי מעריכי הוא חסר זיכרון, כלומר לכל <Math Formula> מתקיים כי 
 
בניסוח אחר: אם <Math Formula>, אז ההתפלגות המותנית של <Math Formula>, בהינתן <Math Formula>, גם היא <Math Formula>.

המשמעות המילולית של תכונה זו היא כדלקמן: כשאנו ממתינים לאירוע שהזמן עד להתרחשותו מתפלג מעריכית, הזמן שחלף עד כה אינו משנה את התפלגות הזמן שנותר עד להתרחשות האירוע, וזמן זה (הזמן שנותר עד להתרחשות האירוע) ממשיך להתפלג מעריכית, בדיוק כאילו התחלנו להמתין זה עתה.

ההתפלגות המעריכית היא ההתפלגות הרציפה היחידה בעלת תכונת חוסר הזיכרון.

שברונים
החציון של משתנה מקרי <Math Formula> הוא <Math Formula>.  גודל זה קרוי לעתים זמן מחצית החיים.  

באופן כללי יותר, השברון (quantile) ה-p של ההתפלגות המעריכית הוא 

התפלגות המינימום
אם <Math Formula> הם משתנים מקריים מעריכיים בלתי תלויים, כך ש-
<Math Formula>, אז גם המינימום שלהם מתפלג מעריכית, עם פרמטר <Math Formula>, כלומר

בפרט, המינימום של n משתנים מעריכיים בלתי תלויים עם פרמטר <Math Formula> הוא משתנה מקרי מעריכי עם פרמטר <Math Formula>.

התפלגות המקסימום
המקסימום של משתנים מקריים מעריכיים בלתי תלויים לא מתפלג מעריכית, גם אם לכולם אותו פרמטר.  אם <Math Formula> הם משתנים מקריים בלתי תלויים כך ש-<Math Formula>, ו- <Math Formula>, אז

אם <Math Formula>  (כלומר לכולם אותו פרמטר), אז

אנטרופיה מקסימלית
מבין כל ההתפלגויות הרציפות על <Math Formula> שהתוחלת שלהן <Math Formula>, ההתפלגות המעריכית עם פרמטר <Math Formula> היא בעלת אנטרופיה מקסימלית.

פונקציית סיכון
פונקציית הסיכון (Hazard function) של ההתפלגות המעריכית היא קבועה, וערכה הוא <Math Formula>.

קשר להתפלגויות אחרות

התפלגות גאומטרית
ההתפלגות המעריכית היא במובן מסוים גבול של ההתפלגות הגאומטרית:  נניח שעורכים סידרה של ניסויי ברנולי בלתי תלויים, כך שהזמן בין ניסוי לניסוי הוא <Math Formula>, והסתברות ההצלחה בכל ניסוי היא <Math Formula>.  אזי מספר הניסוי בו תתקבל ההצלחה הראשונה מתפלג גאומטרית (עם פרמטר <Math Formula>), ואילו הזמן עד ההצלחה הראשונה, כש-n שואף לאין-סוף, מתכנס (בהתפלגות) להתפלגות מעריכית עם פרמטר <Math Formula>.

כשם שההתפלגות המעריכית היא ההתפלגות הרציפה היחידה בעלת תכונת חוסר הזיכרון, כך ההתפלגות הגאומטרית היא ההתפלגות הבדידה היחידה בעלת תכונה זו.

אם <Math Formula>, אז הערך השלם העליון של <Math Formula> (כלומר המספר השלם הנמוך ביותר שגדול או שווה ל-<Math Formula>, המסומן <Math Formula>), מתפלג גאומטרית עם פרמטר <Math Formula>.

התפלגות פואסון
אם תופעה מסוימת מתרחשת מפעם לפעם, כך שפרקי הזמן בין התרחשות להתרחשות הם משתנים מקריים בלתי תלויים <Math Formula>, אז מספר ההתרחשויות בפרק זמן שאורכו t מתפלג פואסונית עם פרמטר <Math Formula>.  תהליך שכזה נקרא תהליך פואסון (הומוגני בזמן).

כדוגמה קונקרטית, נניח שבידנו מספר נורות שזמן החיים של כל אחת מהן מתפלג <Math Formula>, ונחשוב על המערכת הבאה: מחברים את הנורות לחשמל ומדליקים את הנורה הראשונה בלבד; ברגע שהיא נשרפת, מדליקים את הנורה השנייה; ברגע שגם היא נשרפת, מדליקים את הנורה השלישית; וכן הלאה. אזי מספר הנורות Y שנשרפות עד זמן <Math Formula> מתפלג פואסונית עם פרמטר <Math Formula>, כלומר 

התפלגות גמא והתפלגות ארלנג
ההתפלגות המעריכית היא מקרה פרטי של התפלגות גמא: משתנה מקרי <Math Formula> (כלומר עם פרמטר צורה 1) הוא משתנה מקרי <Math Formula>.  היות שהתפלגות גמא עם פרמטר צורה שלם נקראת לעתים התפלגות ארלנג, ההתפלגות המעריכית היא גם מקרה פרטי של התפלגות ארלנג.

הסכום של n משתנים מקריים בלתי תלויים <Math Formula> מתפלג <Math Formula>.

התפלגות אחידה
אם U הוא משתנה מקרי רציף המתפלג אחיד על הקטע <Math Formula>, אז

על בסיס תוצאה זו ניתן לחולל ("להגריל") מספרים מקריים מעריכיים, לצורכי סימולציה ממוחשבת.

התפלגות כי בריבוע
ההתפלגות המעריכית עם פרמטר <Math Formula> היא מקרה פרטי של התפלגות כי בריבוע: משתנה מקרי <Math Formula> (כלומר עם שתי דרגות חופש) הוא משתנה מקרי <Math Formula>.

התפלגות וייבול
ההתפלגות המעריכית היא מקרה פרטי של התפלגות וייבול: משתנה מקרי <Math Formula> (כלומר עם פרמטר צורה 1) הוא משתנה מקרי <Math Formula>.

התפלגות לפלס
התפלגות לפלס, הקרויה גם "התפלגות מעריכית כפולה", היא ההתפלגות של ההפרש בין שני משתנים מקריים מעריכיים בלתי תלויים בעלי אותו פרמטר.  כלומר, אם <Math Formula> הם בלתי תלויים, אז <Math Formula> מתפלג התפלגות לפלס.

אמידה
בהינתן מדגם <Math Formula> של תצפיות בלתי תלויות מהתפלגות מעריכית בעלת פרמטר לא ידוע <Math Formula>, אומד הנראות המרבית הוא ההופכי של ממוצע התצפיות, כלומר

אותו אומד בדיוק מתקבל גם בשיטת המומנטים.


 


בורה בורה (Bora Bora) הוא אי בשטח 29.3 קמ"ר באוקיינוס השקט.

האי שייך לאיי החברה שבפולינזיה הצרפתית, והוא ממוקם כ-260 ק"מ צפונית-מערבית לעיר הבירה של פולינזיה הצרפתית, פפטה (Papeete) (השוכנת בטהיטי). אוכלוסיית האי באוגוסט 2007 מנתה 8,880 נפש. היישוב הראשי באי הוא ואיטאפה (Vaitape).

האי הררי ופסגתו הגבוהה ביותר - 727 מטרים מעל לפני הים - הינה של הר געש רדום.

האי מיושב על ידי פולינזים החל מהמאה הרביעית לספירה. ב-1777 הגיעו האירופאים הראשונים, והחל מ-1842 מהווה האי מושבה צרפתית. החל מ-1946 מחזיקים תושבי האי באזרחות צרפתית. צרפתית היא השפה הרשמית באי, אך אנגלית מדוברת בפי רבים.

בורה בורה מוקפת לגונה ציורית. האי מהווה מרכז תיירות ידוע ואקסקלוסיבי; עיקר התיירים מגיעים מארצות הברית ומיפן. חברת התעופה אייר טהיטי נוי מפעילה 5 טיסות יומיות מפפטה לבורה בורה. האי מהווה אתר צלילה אהוב, ולחופיו ניתן לצפות בכרישים ובאלפי מיני דגים ויצורי מים אחרים.

קישורים חיצוניים

*



אצטדיון האמפדן פארק (באנגלית: Hampden Park) שבגלאזגו הוא האצטדיון הביתי של נבחרת סקוטלנד בכדורגל ושל מועדון הכדורגל קווינס פארק. "האמפדן" הוא אחד מאצטדיוני הכדורגל הישנים והמפורסמים בעולם, ונפתח ב-31 באוקטובר 1903.

אירועים בהאמפדן פארק
גמר הגביע הסקוטי משוחק בהאמפדן, שבסיומו הקבוצה המנצחת מניפה את הגביע העתיק ביותר בעולם הכדורגל, הגביע הסקוטי, שקיים מאז 1873.

האמפדן פארק גם אירח את גמר גביע אירופה 1960 בין ריאל מדריד ואיינטרכט פרנקפורט, כשיותר מ-130000 צופים צפו בריאל מנצחת 7-3. ריאל מדריד חזרה להאמפדן פארק, כשהאצטדיון אירח את גמר ליגת האלופות ב-2002 וגברה על באייר לברקוזן 2-1. האצטדיון אירח גם את גמר גביע אופ"א ב-2007 בו זכתה סביליה.

באולימפיאדת לונדון (2012) יארח האצטדיון משחקים בשלבים המוקדמים של טורניר הכדורגל.

שיאי הצופים בהאמפדן פארק:
* 1937 - 149,415 צופים: סקוטלנד - אנגליה
* 1937 - 146,433 צופים: סלטיק - אברדין
* 1970 - 136,505 צופים: סלטיק - לידס יונייטד

קישורים חיצוניים

*
* ב
* ב

הערות שוליים





פרנסיסקו (פקו) חנטו לופס (בספרדית:Francisco "Paco" Gento López; נולד ב-21 באוקטובר 1933) הוא כדורגלן עבר ספרדי.

בכורתו בליגה הספרדית הייתה עם ראסינג סנטאנדר בעונת 1952-53. בשנה לאחר מכן, הוא חתם בריאל מדריד והפך לאגדה, עם החולצה מספר 10.

יחד עם תארים אחרים, הוא זכה עם ריאל מדריד 6 פעמים בגביע אירופה וכבש 30 שערים ב-95 משחקים אירופאים בקריירה שלו. הוא גם שיחק בנבחרת ספרד בכדורגל מ-1955 עד 1969, שם הופיע 43 פעמים וכבש 5 שערים. חנטו הוא אחד מ-8 שחקנים בלבד אשר קיבלו את תואר "מעמד האגדה" היוקרתי של המארקא, העיתון הנפוץ ביותר בספרד.

תארים בקריירה
*זכה עם ריאל מדריד 6 פעמים בגביע אירופה (56-60, 65-66) והתחרה בשמונה משחקי גמר.
*השחקן היחידי שזכה עם קבוצה כלשהי ב-6 גביעי אירופה.
*זכה באליפות ספרד 12 פעמים עם ריאל מדריד.
*זכה בגביע ספרד פעמיים עם ריאל מדריד.

לאחר שפרש מכדורגל ב-1971, הוא החליט להפוך למאמן. הוא אימן קבוצות מליגות נמוכות יותר כמו קסטיליה, קסטליון, פלנסיה וגראנדה. לבסוף, הסכים לקבל עבודה בתור שליח של ריאל מדריד ברחבי אירופה.


 

פלביוס תאודוסיוס (נולד בקאוקה (כיום קוקה שבמחוז סגוביה הספרדי) בערך 346 - מילנו 17 בינואר 395), המכונה גם תאודוסיוס הראשון ותאודוסיוס הגדול היה קיסר רומי והשליט האחרון של האימפריה הרומית המאוחדת. אחרי חלוקת הממלכה בין יורשיו, היא לא אוחדה אחר כך שוב תחת שלטונו של אדם אחד. תאודוסיוס ידוע גם כאדם שהפך את הנצרות לדת הרשמית באימפריה הרומית. 

הוריו של תאודוסיוס היו תרמנטייה ותאודוסיוס האב, שהיה קצין צבא בכיר באימפריה המערבית תחת שלטונו של ולנטיניוס הראשון. כבנו של קצין צבא, היה תאודוסיוס חייב על–פי חוק להצטרף אף הוא לצבא והתלווה אל אביו לסייע לו בדיכוי ה"קשר הגדול" בשנת 368 בבריטניה. הוא פיקד על צבא במואסיה, פרובינקיה רומית במורד הדנובה ובשנת 374 הודח מתפקידו הצבאי ונאלץ לשוב לעיר הולדתו קוקואה. ככל הנראה נבעה הדחתו מהזעם שעוררה אצל הקיסר ולנטיניוס הראשון תבוסה צבאית שנחל ואובדן שני לגיונות שתחת פיקודו במלחמה עם הסמרטינים בסוף אותה שנה. אביו ערער ככל הנראה על ההחלטה ובעקבות זאת הוצא להורג, ככל הנראה בפקודת ולנטיניוס, בתחילת שנת 375. 

תאודוסיוס הושב לתפקידו אחרי מותו של ולנטיניוס הראשון בסוף שנת 375 ואחרי מותו של אחי ולנטיניוס, הקיסר ואלנס בקרב אדריאנופול בשנת 378 מינה אותו הקיסר הצעיר גרטיאנוס (אז בן 21) לשליט במשותף (אוגוסטוס במשותף) עמו במזרח הממלכה. גרטיאנוס מת בשנת 383 ואחיו הצעיר, ולנטיניוס השני מת בשנת 392 ואחרי כן שלט תאודוסיוס כקיסר יחיד, אחרי שהביס את הטוען לכתר אאוגניוס ב-6 בספטמבר 394 בקרב פריגידוס.

מלחמות אזרחים
תאודוסיוס נלחם בשתי מלחמות אזרחים עקובות מדם כנגד הטוענים לכתר מגנוס מקסימוס ואאוגניוס. הראשון שבהם, מגנוס מקסימוס, היה ספרדי אף הוא והתיימר להיות קרובו של תאודוסיוס. הוא היה מפקד של צבא בבריטניה ובשנת 383 צעד עם צבאו אל גליה בניסיון לתפוש את השלטון. הוא הכריח את הקיסר גרטיאנוס להמלט ותאודוסיוס האשימו באחריות להתנקשות בחיי האחרון ליד ליון. לצד שניהם ניצב גם ולנטיניוס השני הצעיר, שהמשיך לשלוט באיטליה, איליריה ואפריקה, שחצצו בין שני הניצים—תאודוסיוס במזרח ומגנוס מקסימוס בגליה. 

בשנת 387 הופר השלום העוין בין השניים כאשר מקסימוס שלח את גייסותיו לצפון איטליה וכפה על ולנטיניוס השני לסגת לתסלוניקה. ככל הנראה נבעה פעולתו זו של מקסימום מחששו מההשפעה הגוברת והולכת של תאודוסיוס על ולנטיניוס ושריו, באמצעות מינוי מקורביו לשליטים בפרובינקיות השונות שהיו להלכה תחת שלטון ולנטיניוס ובאמצעות ארגון נישואים בין נברידיוס, אחיין הקיסרית פלאקילה, לבתו של שליט אפריקה גילדו. קשרים אלו השתלמו לתאודוסיוס, כאשר החליט גילדו לעבור לצידו במהלך המלחמה בשנת 388, להביס את ציו של מקסימוס ולהשתלט על סיציליה בעבור תאודוסיוס. 

תאודוסיוס עצמו שהה עם ולנטיניוס בתסלוניקה בקיץ 387 ושם נישא לאחותו גאלא. הם יצאו למלחמה משותפת נגד מקסימוס בקיץ 388, כשהם מביסים את כוחותיו בסיסקיה ובפואטוביו ולאחר מכן עברו את האלפים ולכדו את מקסימוס עצמו באקויליאה. מקסימוס הוצא להורג זמן קצר אחרי כן, כפי שנעשה גם לבנו ויקטור. 

אחרי דיכוי המרידה שהה תאודוסיוס כשלוש שנים באיטליה. כשהחל עושה דרכו חזרה לקונסטנטינופול החל הגנרל רב ההשפעה אברוגסט הופך יהיר יותר ויותר ככל שהתרחק תאודוסיוס ממילנו. ב-15 במאי 392 נמצא ולנטיניוס מת ותאודוסיוס, אם מתוך חשד באברוגסט ואם בלחצה של גאלא, שסירבה לקבל את הטענה שאחיה התאבד, סירב לקבל את מינויו של אאוגניוס כשליט מטעמו של אברוגסט.

המלחמה בין השניים החלה בקיץ 394, כאשר תאודיסיוס החל צועד מקונסטנטינופול והיא הוכרעה בקרב מכריע אחד על גדות הנהר פריגידוס שלמרגלות האלפים ב-6 בספטמבר 394. הגורם המכריע בקרב הייתה נטישת חלק מצבא מקסימוס תחת פיקודו של ארביטיו על צידו של תאודוסיוס. בעקבות הקרב הוצא אאוגניוס להורג ואברוגסט התאבד. 

משפחתו וירושתו

תאודוסיוס נישא פעמיים. אשתו הראשונה הייתה אאליה פלקילה שילדה לו את ארקדיוס בשנת 377, את הונוריוס ב־9 בספטמבר 384 ואת פולכריה בשנת 385. תאודוסיוס מינה אותה לקיסרית (אוגוסטה) אחרי עלייתו לשלטון אך היא מתה בשנת 386. בסוף שנת 387 הוא נישא לגאלא, בתו של ולנטיניוס הראשון ואחותו של ולנטיניוס השני. היא ילדה לו את גרטיאנוס בערך בשנת 388, ואת גאלא פלקידיה בערך בסביבות השנים 388-390, ומתה במהלך לידה, בשנת 394. תאודוסיוס היה נחוש בדעתו שבניו ירשו אותו ומינה את הונריוס וארקדיוס לקיסרים (אוגוסטוס) כבר בהיותם ילדים. שושלתו שרדה עד מות נכדו, תאודוסיוס השני בשנת 450, ובקישור עקיף עד מות הקיסר אוליבריוס בשנת 472.

תאודוסיוס והנצרות הניקאית
חשיבותו של תאודוסיוס להיסטוריה נעוצה בעיקר בשינוי שחולל במעמדה של הנצרות באימפריה הרומית. ב, הייתה הכנסייה הנוצרית באימפריה הרומית שסועה בוויכוח על טיבו של השילוש הקדוש. בשנת 325 גינתה מועצת ניקאה, את  התאולוגיה האריאנית כמינות. אריוס טען כי ישו הנוצרי נברא ולכן נחות מהאל האב וכי שניהם עשויים חומר דומה (הוֹמוֹיְאוסיון, ביוונית) אך אינם זהים. המועצה ניסחה את הכרזת ניקאה שקבעה כי ישו והאל האב זהים במהותם (הומואוסיון, ביוונית). המועצה לא יישבה את המחלוקת וכאשר עלה תאודוסיוס לשלטון היו עדיין סיעות שונות בכנסייה שביקשו לכפות את השקפתן על הנצרות בכללה, כשחלק מהסיעות דוגלות באריאניזם. 

הקיסר ולנס נטה לדעת קבוצה שהעדיפה נוסחה אריאנית ברוחה של "הומוי", כלומר, שישו היה בעל מהות דומה, אך לא זהה, לזו של האל האב. לתפישה זו היו מהלכים במזרח והיא החלה רוכשת השפעה גם במערב. תאודוסיוס, לעומת זאת, דבק בהכרזת ניקאה מאז התנצר בשנת 380. 

יומיים אחרי שהגיע לקונסטנטינופול, ב-24 בנובמבר 380, גירש תאודוסיוס את הבישוף האריאני דמופילוס מקונסטנטינופול והעמיד את כנסיות העיר תחת שליטתו של גרגוריוס מנזיאזנוס, מנהיג קהילה קתולית (כלומר, ניקאית) קטנה בעיר. הפעולה עוררה התמרמרות ומהומות ואף הביאה לניסיון התנקשות בחיי הקיסר. 

באותה שנה הכריז תיאודוסיוס על הפיכת הנצרות מדת נסבלת (Religio licita) לדת רשמית באימפריה הרומית. 

תאודוסיוס זימן מועצה של 150 בישופים קתוליים שהתכנסו בקונסנטינופול במאי 381 וזו, בהשפעתו, מינתה את הסנטור נקטריוס לבישוף קונסטנטינופול החדש. זמן לא רב אחרי כן גורשו בהדרגה כל הבישופים ה"כופרים" מהערים והעיירות במזרח וכל בנייני הכנסייה ונכסיה הועברו לידי הקתולים, פעולה שאף היא עוררה עוינות עמוקה ומתמשכת לתאודוסיוס.

בתחילת שלטונו נהג תאודוסיוס, כקודמיו מאז קונסטנטינוס בסובלנות במקדשים ובפסלים הפגניים, כל עוד אלו לא כללו הקרבת דם או ערערו על סמכותו ושלטונו של הקיסר. תשע שנים אחרי–כן, עם זאת, הסתמן שינוי ניכר במגמה כאשר החל תאודוסיוס הוציא שורה של צווים שנודעה בשם "הצווים התאודוסיאנים". בשנת 389 בוטלו ימי החג במועדי חגיגות פגניות שלא עברו ניצור. בשנת 391 נאסרה הקרבת דם ונאסר הביקור במקדשים או עבודת פסילים. על המקדשים הפגניים שהוכרזו "נטושים" השתלטו מיידית הנוצרים ואנשי דת כמו הבישוף תאופילוס מאלכסנדריה הגישו בקשות להרסם ולבנות על מקומם כנסיות נוצריות. 

בהשתתפותו ובתמיכתו של תאודוסיוס נהרס מקדש סרפאום הענק באלכסנדריה וספרייתו הושמדה על ידי אספסוף בשנת 392, הרס של נכסי תרבות וחקר של תרבות העולם הפגני, ששיקף את התייחסותה הנקמנית והקנאה של הכנסייה הנוצרית בנקודה זו לכל תרבות אחרת. מעשי ביזה והרס דומים התרחשו במקומות שונים, כפי שכרוניקנים נוצרים ציינו בגאווה ניכרת באותה תקופה. 

בצו של תאודוסיוס הופסקו המענקים שעדיין ניתנו למקדשים פגניים מהתקופה היוונית-רומית. האש הקדושה במקדש וסטה בפורום ברומא כובתה והבתולות הוסטליות סולקו. אנשים שביצעו ניבוי עתידות ומעשי כישוף בהתאם למסורת הפגנית הוענשו ואחרון, בשנת 393 ביטל תאודוסיוס גם את המשחקים האולימפיים והביא לקיצו עידן בו נמנו השנים על פי האולימפיאדות. 

באותה שנה הכריז תאודוסיוס כי הנצרות הופכת לדת המותרת היחידה, כל פולחן שאינו נוצרי נאסר לחלוטין.

את השינוי במדיניותו של תאודוסיוס יש המייחסים להשפעתו הגוברת של אמברוסיוס, בישוף מילאנו, שביצע אקסקומוניקציה לתאודוסיוס אחרי מעשה טבח שביצע בתושבי תסלוניקה בעקבות התנקשות במפקד צבאי שלו בעיר. ייתכן והצווים היו חלק מהפעולות שלהן נדרש תאודוסיוס כדי לזכות במחילה. כנופיות נזירים ופקידים רשמיים נוצריים היו רגילים מכבר למעשי הרס וביזה של מקומות פולחן פגניים, אך האישור שנתן תאודוסיוס להריסת הסרפאום היה ככל הנראה איתות לכך שפעולות ההרס הנוצריות נהנות לפחות מאישור משתמע מצד הקיסר.

מותו וירושתו
תאודוסיוס נפטר בשנת 395 והוריש את כס הקיסרות לשני בניו- הונוריוס, שירש את חלקה המערבי של האימפריה וארקדיוס שירש את חלקה המזרחי. הייתה זו הפעם האחרונה שבה היה צורך לחלק את האימפריה למזרח ומערב שכן היא לא חוברה שוב לעולם. הונוריוס וארקדיוס היו עוד ילדים בזמן עליתם לשלטון ותאודוסיוס מינה את סטיליקו, המוכשר והנאמן שבמצביאיו, לאפטופרופוס שלהם. בפועל היה סטיליקו שליטה של האימפריה המערבית עד הוצאתו להורג בשנת 408 ובמזרח שלטו יועציו של ארקדיוס עד התבגרותו.

ראו גם
* אובליסק תאודוסיוס




זביגנייב בונייק (נולד ב-3 במרץ 1956) הוא כדורגלן עבר פולני.

ב-1982 בונייק עבר ליובנטוס והיה לשחקן הפולני הראשון שפנה לקריירה בינלאומית. הוא הגיע למקום השני במונדיאל 1982 וזכה בגביע אירופה ב-1985.

בונייק כבש 24 שערים ב-80 משחקים בנבחרת פולין. לאחר שסיים את הקריירה שלו ככדורגלן באיי אס רומא בשנת 1988, פתח בקריירת עסקים מצליחה.

בונייק מונה לסגן נשיא התאחדות הכדורגל הפולנית, וביולי 2002 מונה למאמן נבחרת פולין. פרש מאימון בדצמבר 2002, לאחר 5 משחקים בלבד (2 נצחנות, תיקו אחד ו-2 הפסדים).

נבחר לאחד מ-125 שחקני הכדורגל החיים הטובים בעולם במרץ 2004 והיה הנציג היחיד של פולין ברשימה זו.




יהוה (נקרא כ"יְהוָֹה") הוא אחד מכינוייו של אלוהים המופיעים במקרא, והוא הכינוי הקדוש ביותר שלו על פי המסורת היהודית, ועל כן הוא מכונה השם המפורש, שם בן ארבע אותיות (ביוונית: τετραγράμματον – טֶטְראגְראמאטוֹן), או שם הויה.

קריאת השם כפי שהוא כתוב נחשבת איסור חמור בעיני יהודים אורתודוקסים, ולרוב נהוג לקרוא את השם כאילו כתוב "אדוֹנָ‏י", פרט למספר מקומות במקרא שבהם נקרא שם זה כ"אלהים", בדרך כלל כאשר מופיעים הכינויים ברצף: . השם מנוקד לפי הוראת הקריאה, כ"אדני" או "אלהים". בכתבים שאינם חלק מהמקרא או מסידור התפילה, נהגו עד ימי הביניים לכותבו בשניים או שלושה יו"דים רצופים, ולאחר מכן, עד היום, הוא נכתב לרוב על ידי יהודים מאמינים באמצעות האות ה או ד עם גרש (ה', ד'), כדי שלא יחולל או יתבזה. שלא תוך כדי תפילה או קריאה בתורה הוא נהגה לרוב בצורה "השם".

מקורותיה של האלוהות "יהוה"

היסודות הקדומים לעבודת האל "יהוה" אינם ברורים דיים. מספר חוקרים, בהם חוקר המקרא ישראל קנוהל, סוברים כי מקורה באלוהות דרומית שנעבדה באזור הר שעיר על ידי שבטים של מדייניים, עם נודד שמטבע הדברים לא השאיר אחריו כתבים. 
במקרא נראה שיתרו – כהן גדול המקריב קורבן לאלוהי ישראל, וחותן משה, מייצג השפעה מדיינית זו. כמו כן, במספר מקומות בתנ"ך מצוין מוצאו הדרומי של יהוה; למשל בספר דברים: .

העדויות החוץ-מקראיות למקור האל יהוה קלושות. עם זאת, ברשימה טופוגרפית מימי אמנחותפ השלישי (המאה ה-14 לפנה"ס) נזכרים שישה אזורים שבהם ישבו ה"שוסו" – נוודי המדבר, וביניהם ארץ "שעיר" בדרום ארץ כנען, וארץ "יהו", שמיקומה אינו מוזכר. מספר חוקרים מציעים כי  השם "ארץ יהו" מראה ששבטים בחבל ארץ זה עבדו את יהוה.
בחפירות בחורבת תימן (כונתילת עג'רוד) (1974–1976) נמצאו באתר ישראלי, ששימש כפונדק דרכים מהמאות ה-9 וה-8 לפנה"ס, כדים שעליהם ציורים וכתובות בכתב עברי קדום. המיוחד בכתבים היה הקשר שנעשה בין "יהוה" אלוהי ישראל לבין האשרה:

 (בהקשר זה ראו "המקור היהוויסטי" (J) בתורת התעודות, לזיהוי מקורות הטקסט המקראי לפי כינוי האלוהות), ההגייה המקורית של שם זה כפי שהגו אותו כותבי המקרא אינה ידועה, ראו על כך בפסקה #צורת הגייתו של השם "יהוה".
במקורות חוץ מקראיים
שם יהוה מופיע גם במקורות חוץ מקראיים: במצבת מישע (המאה ה-9 לפנה"ס), באוסטריקונים שנמצאו בכונתילת עג'רוד (מאות 8-9 לפנה"ס) ובמכתבי לכיש (597–587 לפנה"ס).

בכל האזכורים החוץ מקראיים (כמו גם המקראיים) שנמצאו - שם "יהוה" מוזכר רק בהקשר לאלוהי ישראל. שם "יהוה" אינו מופיע בשום מקור אחר ולא בשום פנתאון אלים אחר.

צורת הגייתו של השם "יהוה"
ההגייה המקורית של שם זה כפי שהגו אותו כותבי המקרא אינה ידועה, זאת משום שהכתב העברי הקדום (כמו גם האלפבית המאוחר יותר, הנוכחי) בו נמסרו לנו ספרי המקרא הוא אלפבית מסוג "אבג'ד", שאין בו מידע על התנועות בהם הוגים את העיצורים. אמות הקריאה נוספו רק בשלהי תקופת בית שני (המאות האחרונות שלפני הספירה), והניקוד אותו אנו מכירים בכתב העברי של היום הוא פיתוח מאוחר מהמאה ה-7 -8 לספירה. כך שאין לנו מידע טקסטואלי על צורת הגייתו המקורית בתקופות הקדומות.

גם מסורת קריאה אין לנו לגבי שם זה, משום שהגייתו הופסקה כבר בעת העתיקה, ובשלב מסוים הגו אותו כ" אֲדֹנָיי", (כאשר שם זה בא במקרא כבר בסמוך לשם "אדני" אזי הגו זאת כ"אלוהים"). כך למשל בספר דניאל (א,2) נכתב כבר "אדני" במקום "יהוה": . מסורת זו משתקפת גם בתרגום השבעים, בה שם יהוה מתורגם Κύριος, וכאשר הוא בא לאחר המילה אדני - הוא מתורגם בהתאם, כ"אלוהים", ועל אותה הדרך נקטו בעלי המסורה, בבואם לנקד את השם "יהוה" הם נקדו זאת בניקוד חלקי בהתאם לצורה "המתוקנת" בה הוא נהגה, יְהוָה כשהוא נקרא "אֲדֹנָי" או יְהוִה כאשר הוא נקרא "אלׁהִים". (בשלב מאוחר יותר התווסף חולם לאות ו', והוא נוקד יְהֹוָה, ובשלב הבא הוא התווסף חטף סגול לאות י' והוא נוקד יֱהֹוָה).

ניקוד זה של בעלי המסורה (יֱהֹוָה) הניב את מסורת הקריאה "Yehowah" אצל החכמים הנוצריים (קתולים) בימי הביניים. לעומת זאת, חוקרים פרוטסטנטיים הנהיגו את הקריאה "Yahweh" זאת לפי קריאת השם 'יָהּ', אשר משערים שהוא קיצור של השם "יהוה". כמו כן, זוהי ההגייה המקובלת בפי השומרונים, ונראה שיש לה שורשים קדומים.

משמעות השם "יהוה" במקרא
במקרא מופיע השם יהוה לצד שמות נוספים, כאלוהים, אדני ועוד. על פי תורת התעודות, ספרי המקרא נכתבו בידי ארבעה או חמישה מקורות שונים, כשכל מקור משתמש בכינוי הייחודי לו (לצד הבדלים לשוניים אחרים). תורת התעודות מזהה את מקורו של כינוי זה כ"מקור היהוויסטי" (J). הופעתו הראשונה של השם במקרא היא בפרק ב' של ספר בראשית: , וכאמור, חוקרי המקרא מזהים את מקור זה כמקור שונה מפרק א', ובכך הם מפרשים את פשר ההבדלים בתיאור הבריאה בין שני הפרקים.

על פי הנאמר במקרא, אלוהים לא התגלה בשמו המפורש לאברהם, יצחק ויעקב, ורק למשה ולעם ישראל הוא התגלה בשם זה המיוחד לו:

הפירוש הלשוני המקובל ביהדות לשם "יהוה" הוא ״נצחי״, על פי השורש הלשוני ה.י.ה (היה הווה ויהיה, כלומר נצחי).

היחס לשם "יהוה" בתקופה הקדמונית

נראה כי בתקופות קדומות אנשים לא נמנעו מלכתוב את השם על איגרות רגילות (גם כאלו העלולות להיזרק), וככל הנראה גם הגו אותו ככתבו. כך, למשל, בחרסי לכיש מופיע כמה פעמים השם המפורש בכתיבת חולין רגילה, ואף בהבלעת אותיות עם מילה קודמת, דבר הרומז לכך שקראו אותו בקול, בצורה שמבליעה את האותיות. כמו כן במשנה במסכת ברכות נאמר שחכמים התקינו לברך האחד את השני באזכור שמו של האלוהים (אם כי לא פורש במשנה האם תקנת חכמים האמורה התירה להשתמש בשם המפורש, "יהוה", או שמא רק בכינוי שלו, כפי שנוהגים להגותו בימינו "אדני" או "אלהים"):

בתקופת בית שני נוצר ריחוק גדול יותר מהשם, אשר הלך והתגבר עם הזמן. כך, השם היה נהגה ככתבו בבית המקדש בלבד. הכהן הגדול היה מזכיר את השם המפורש בעבודת יום הכיפורים עשר פעמים. ועל פי המסופר במשנה (מסכת יומא, ו, ב), העם היה נופל על פניו כאשר היה שומע את השם המפורש. בדורות הראשונים היה מגביה את קולו, כיוון שירדו ממעלתם והיו ביניהם אנשים שאינם הגונים – היה אומרו בקול נמוך כדי שלא ישמעו השם המפורש (רמב"ם, משנה תורה, הלכות עבודת יום הכפורים ב, ו). 

גם שאר הכוהנים היו רשאים לומר את השם המפורש, בעת שהיו מברכים ברכת כהנים בבית המקדש (בבלי, מסכת סוטה לח, א). לאחר שמת הכהן הגדול שמעון הצדיק, הפסיקו הכוהנים להזכיר את השם המפורש בברכת כהנים אף בבית המקדש, מפני שלא זכו יותר לגילוי שכינה ולא היו ראויים לכך, וכן חששו שמא ילמד אותו אדם שאינו הגון (יומא לט, ב; רש"י ותוספות).

גם מבחינת הממצא הכתוב ניכר תהליך הריחוק. כך, בחלק מהמגילות הגנוזות, הכתובות כולן באלפבית הארמי (כתב מרובע), נכתב השם המפורש באלפבית העברי הקדום, ככל הנראה עקב קדושתו (הדעות חלוקות האם הכתיבה בכתב זה הייתה בשל הקדושה המיוחסת לכתב הקדום, במקביל לקדושת השם, או שמא להפך – השתמשו בו ככתב חולין, כדי שהמגילה לא תתקדש (כדוגמת כתיבת ה' בימינו). כמו כן, בפפירוסים שונים מהמאות הראשונות לספירה, אשר מופיעים בהם קטעים מהמקרא בתרגום ליוונית, נכתב השם "יהוה" באותיותיו העבריות ללא תרגום.

כן ניכרת נטייה להחליף את שמות "יהוה" בשמות שנחשבו קדושים פחות – כמו "אדוני" ו"אלוהים". כך, בספרי המקרא המאוחרים ישנו שימוש פחות בהרבה בשם המפורש, לעומת השמות האחרים. במזמור השני והשלישי שבספר תהילים למשל, ישנו שימוש כמעט בלעדי בשם אלוהים, וכאשר משווים למזמורים מקבילים במקומות אחרים נראה שהוחלפו שמות "יהוה" בשמות אלוהים – ייתכן שמטעם זה. נטייה זאת קיימת גם בשמות אחרים כמו בכינוי "צבאות" אם כי מטעמים הפוכים, של שירוש שמות המזוהים עם פולחן זר.
שם "יהוה" בהלכה היהודית כיום
על פי ההלכה היהודית יש איסור למחוק את השם המפורש לאחר שנכתב, ואם כבר נכתב ונמצא מיותר, יש לגונזו. אולם לרוב הדעות אין בעיה הלכתית בכתיבת ובמחיקת השם מעל גבי המחשב.

שימושים בשם המפורש
הכהן הגדול בבית המקדש היה עונד על מצחו ציץ זהב, שעליו היו מובלטות המילים קודש ליהוה, דבר שעל פי הבטחת הנביא זכריה, יהיה לעתיד לבוא על מצילות הסוס. על פי הכתוב בספר הזוהר, על חרבו של דוד המלך היה חקוק השם המפורש. דבר שיש לו סימוכין בדברי דוד לגלית שם: . ישנה אגדה יהודית המתארת כי על מטהו של משה היה חקוק השם המפורש, ובעזרתו עשה את הנסים במצרים.

במיסטיקה
יש מפרשני המקרא המסורתיים שאמרו כי האורים והתומים היו למעשה השם המפורש, שנכתב על גבי קלף והושם בין קפלי החושן. חז"ל יחסו לשם המפורש כוחות מיסטיים, וטענו שבאמצעותו נעשו נסים המתוארים בתנ"ך, כמו הריגתו של המצרי בידי משה, ("הלהורגני אתה אומר") או הריגתו של גלית בידי דוד (מהר"ל, ספר גור אריה על שמות ב, יד).

בספר תולדות ישו, המציג את תולדות חייו של המשיח הנוצרי בצורה לעגנית, מסופר כי ישו גנב מבית המקדש את השם המפורש, ובעזרתו עשה את כל הנסים המתוארים ב. דעה דומה הובעה גם על ידי זרם האימיאסלאביה (רוסית: Имяславие), שהופיע בתחילת המאה ה-20 ברוסיה, ואשר טען כי שמו של האל קדם לו וכי הוא האל עצמו, וכן כי ידיעת השם המפורש מאפשרת לבעל המידע לעשות נסים.

על פי השקפתו הרציונליסטית של הרמב"ם, אין משמעות מיסטית לשמות הקודש, כשם שאין פעולות מיסטיות הפועלות במציאות כלל. כאמור לעיל, לשמות יש משמעות לימודית, ובצורה הזו הם מעלים את לומדם לרמה גבוהה. במשנת הרמב"ם לא קיים שם בן ע"ב שמות.

בפולקלור היהודי, יודעי תורת הנסתר הפיחו בגולם רוח חיים, על ידי כך שהיו כותבים את השם המפורש על פיסת נייר, ומניחים אותה בפיו של גוש חומר, ואחר כך היו רושמים את המילה "אמת" על מצחו. כאשר היה צורך להפסיק את פעולת הגולם, נמחקה האות א', וכך הוא נותר "מת".

בספרות
כותרת אחד מספרי השירה ביידיש מאת אברהם יהושע השל הוא "השם המפורש" (וילנא 1933).
 
סופר השואה ק. צטניק, בספר "צופן אדמע", שהינו רישום של טיפולים ב-LSD על ידי הפסיכיאטר ההולנדי פרופ' יאן באסטיאנס, מתאר בסיפרו את התיאור הבא: 

בסיפור הקצר "המוות והמצפן" מאת חורחה לואיס בורחס, משמש השם המפורש יסוד לתעלומה בלשית.

מופעים בספרות האגדה נמצאים באבן השתייה ובשלמה המלך ואשמדאי.

שימושים מקוצרים ותאופוריים

ב, תקופת בית ראשון, שבה החל לשגשג הכינוי "יהוה" כשם לאלוהי ישראל, מוצאים כתובות רבות המזכירות את השם כברכה על הזולת. צורות מקוצרות של כינוי זה נפוצות מאוד גם כמרכיב בשמות תאופוריים. כך מכונים אנשים "יהועזר" על שם "יהוה – (ה)עׂזֶר", "יהונתן" על שם "יהוה (ה)נׂתן" ועוד. כשבקרב תושבי ממלכת יהודה נפוצה התחילית "יהו", ואילו בקרב תושבי ממלכת שומרון (ממלכת ישראל) נפוצה התחילית "יו". פרט זה משמש כיום את החוקרים לאפיון מוצאו של אדם מאותה התקופה, אם מיהודה או מישראל.

המילה יָהּ, המופיעה לעתים במקרא ככינוי לאל, גם היא כמשוער צורה מקוצרת של השם יַהְוֶה. הכינוי רווח בצירוף הַלְלוּ־יָהּ (בחלק מהנוסחים כמילה אחת, עם או בלי מפיק, וראו הללויה). בתהילים ק"נ מושרת השורה , שהפכה לפיוט פופולרי. שמות רבים של דמויות במקורות הם בעלי סיומת "יָה", או "יָהוּ", כשהתחילית היא תכונה המשויכת לאל: חזקיה ("יחזק האל"), אמציה (אומץ), טוביה, ירמיהו ואחרים.

דוגמות לשמות שבהם התחילית היא שם האל והסיומת היא התכונה או הפעולה המיוחסת:
* יהונתן (או יונתן) או נתניהו - האל נתן
* יהושפט - האל שפט
* יהויכין - האל יכין
* יהושע - האל יושיע
* אליהו - שני שמותיו של האל
* יהורם - ירום האל (הצורה ההופכית של ירמיהו)

לקריאה נוספת
*  
* 

ראו גם
* כונתילת עג'רוד
* אלוהים (יהדות)

קישורים חיצוניים

* 

הערות שוליים


 

 

כדורגל
* מכבי חיפה זוכה באליפות ישראל בפעם השמינית בתולדותיה ובפעם השלישית בארבע שנים.
* בני סכנין זוכה בגביע המדינה בכדורגל לאחר ניצחון בגמר על הפועל חיפה.
* ולנסיה זוכה באליפות ספרד.
* מילאן זוכה באליפות איטליה.
* ארסנל זוכה באליפות אנגליה לאחר שלא הפסידה אפילו משחק אחד כל העונה.
* פורטו מנצחת את מונאקו 3-0 בגמר ליגת האלופות וזוכה בגביע.
* יורו 2004 - נבחרת יוון זוכה באליפות אירופה בכדורגל.
* מכבי תל אביב עולה לליגת האלופות לראשונה בתולדותיה.
* אולימפיאדת אתונה נערכה ב-13 באוגוסט עד ה-29 באוגוסט 2004.

כדורסל
* מכבי תל אביב זוכה ביורוליג. כמו כן זוכה מכבי תל אביב בגביע ישראל ובאליפות ה-44 בתולדותיה.
* הפועל ירושלים זוכה בגביע יול"ב והופכת לקבוצה הישראלית השנייה בהיסטוריה שזוכה בתואר אירופי.
* הפועל תל אביב מעפילה לפיינל פור של היורופליג
* דטרויט פיסטונס זוכה באליפות ה-NBA לאחר ניצחון 4-1 בסדרת הגמר על לוס אנג'לס לייקרס, בפרס ה-MVP של סדרת הגמר זוכה צ'אנסי בילאפס.
* ארגנטינה זכתה במדליית הזהב באולימפיאדת אתונה.

מירוצי אופניים
* בג'ירו ד'איטליה מנצח דמיאנו קונגו (איטליה)
* בטור דה פראנס מנצח לאנס ארמסטרונג (ארצות הברית) והופך לרוכב הראשון בהיסטוריה המנצח במירוץ שש פעמים.
* בוואלטה אספניה מנצח רוברטו הראס (ספרד)
* באליפות העולם מנצח אוסקר פריירה (ספרד)

פוטבול
* 1 בפברואר - ניו אינגלנד פטריוטס זוכה באליפות ה-NFL לאחר ניצחון בסופרבול על קרוליינה פנתרס 29-32. ל-MVP של המשחק נבחר טום בריידי בפעם השנייה.

בייסבול
* 27 באוקטובר - בוסטון רד סוקס זוכה באליפות ה-MLB לאחר ניצחון בסדרת הוורלד סיריס 0-4 על סנט לואיס קרדינלס. הייתה זו הזכייה הראשונה של הרד סוקס לאחר בצורת של 86 שנה.

הוקי קרח
* טמפה ביי לייטנינג זוכה בגביע סטנלי לאחר ניצחון 3-4 על קלגרי פליימס בסדרת הגמר של ה-NHL.

נפטרו
* 24 בינואר - ליאונידס דה סילבה, כדורגלן ברזילאי (נולד ב-1913). מלך השערים במונדיאל 1938.
* 25 בינואר - פאני בלנקרס-קון, אתלטית הולנדית (נולדה ב-1918). זכתה בארבע מדליות זהב באולימפיאדת לונדון (1948) בעת היותה אם לשני ילדים. כונתה "עקרת הבית המעופפת".
* 14 בפברואר - מרקו פנטאני, רוכב אופניים איטלקי (נולד ב-1970).
* 21 בפברואר - ג'ון צ'ארלס, כדורגלן וולשי (נולד ב-1931). כוכב הקבוצה האיטלקית יובנטוס.
* 4 באפריל - בריק שוטה, רוכב אופניים בלגי (נולד ב-1920).
* 24 במאי - יעקב גרונדמן, מאמן ושחקן כדורגל ישראלי, היה מאמן נבחרת ישראל בכדורגל (נולד ב-1939).
* 9 בנובמבר - אמלין יוז, כדורגלן בריטי (נולד ב-1947). שחקן נבחרת אנגליה וקפטן ליברפול במשך כל שנות השבעים.

ראו גם
* 2003 בספורט
* אירועים אחרים ב-2004
* 2005 בספורט
* רשימת שנים בספורט


כרומוזומים הוֹמוֹלוגיים (באנגלית: Homologous chromosomes) הינם זוג כרומוזומים דומים בצורה, בגודל, בגנים שלהם, בכמותם ומיקומם. יוצאי דופן הם כרומוזומי המין, X ו-Y, השונים זה מזה. כרומוזומים הומולוגיים מצויים בתאים דיפלואידיים, ביצורים המקיימים רבייה זוויגית. במצב נורמלי, אחד הכרומוזומים מקורו באם והשני מקורו באב.

בתהליך המיוזה כל כרומוזום הומולוגי נצמד לבן זוגו ומבצע איתו שחלופים.


במקרים נדירים ביותר נורשים שני הכרומוזומים מאותו הורה. במקרה זה ילקה הילד בתסמונות חריפות, כגון תסמונת פרדר וילי או תסמונת אנגלמן.



אלפרד קִינְסִי (באנגלית: Alfred Kinsey, נהגה קִינְזִי; 23 ביוני 1894 – 25 באוגוסט 1956) היה ביולוג אמריקאי שנחשב למייסד ענף הסקסולוגיה במדעי האדם. הכשרתו המקורית הייתה בתחומי הזואולוגיה והאנטומולוגיה (חקר החרקים), והוא אף כיהן כפרופסור בתחומים האלה.

ביוגרפיה
אלפרד קינסי נולד במדינת ניו ג'רזי שבמזרח ארצות הברית. הוריו היו עניים, והוא סבל כילד מתנאי מחיה ירודים. הוריו היו נוצרים אדוקים, שהשתייכו ל. קינסי העיד כי המסגרת הדתית בה גדל מנעה ממנו כל מידע בנושאי מין ומיניות. במסגרת לימודיו בתיכון החל להתעניין בביולוגיה, ובפרט בבוטניקה ובזואולוגיה. יש הטוענים כי המורה שלו לביולוגיה בתיכון, נטלי רות, היא זו שהשפיעה עליו להיות למדען.

כזואולוג חקר קינסי צרעות באוניברסיטה, באינדיאנה. הוא קיבל תואר דוקטור למדעים מאוניברסיטת הרווארד ב-1919 על עבודת דוקטורט שכתב על צרעת העפצים. לאחר קבלת התואר, עבר למחלקה לזואולוגיה של אוניברסיטת אינדיאנה. מאוחר יותר מונה לפרופסור באוניברסיטה זו. התפנית בתחום המחקר של קינסי אירעה בשנת 1933, אז החל להתעניין בנושא מיניות האדם, יש אומרים שהקשר שלו עם מיניות הושפע מכך שגילה את בורותם של הסטודנטים שלו בנושא. קינסי אף נתבקש ללמד כיתת סטודנטיות על מיניות וגילה שאין ספרים העוסקים בנושא, כך החל לראיין סטודנטים בנושא מיניות. באותה התקופה הייתה החברה בארצות הברית שמרנית במיוחד, והתאפיינה בעקרות בית למופת ובנערות בתולות. קינסי גילה שהאמריקאים אינם פתוחים לנושא זה משום שנחשב לסטייה, אך מממצאיו של קינסי עולה כי מיניות היא נורמה אצל רוב האמריקאים ולא סטייה. ב-1935 נשא הרצאה באוניברסיטה שבה תקף את הבורות השוררת בתחום זה, והביע את דעתו כי "נישואין מאוחרים" (כלומר, לשיטתו, קיום יחסי מין בגיל מאוחר) מזיקים מבחינה פיזיולוגית, כמו כן, ככל שרמת ההשכלה עולה כך גם הפתיחות כלפי המיניות.

מכון קינסי לחקר מין, מגדר ופריון
ב-1947 הקים פרופ' קינסי את המכון לחקר המין באוניברסיטת אינדיאנה, המכון נקרא כיום על שמו: "מכון קינסי לחקר מין, מגדר ופריון". ב-1948 חיבר את הדוח המפורסם "התנהגות מינית בזכר האדם" (Sexual Behavior in the Human Male). דוח זה התבסס על מחקר שכלל ראיונות ושאלונים שנערכו עם סטודנטים במכללות אמריקניות. ספרו של קינסי הפך ללהיט בארצות הברית, ובעקבות הצלחתו המשיך קינסי במחקר על מיניות האישה האמריקאית וב-1953 פרסם דוח משלים: "התנהגות מינית בנקבת האדם" (Sexual Behavior in the Human Female), שהתבסס על מחקר דומה שנערך עם סטודנטיות, אך נתקל בבעיה במהלך שיטת המחקר, כיוון שבשנות החמישים בארצות הברית קשה היה למצוא נשים מחוץ למתחם הבית. שני הדוחות הללו כוללים תיאורים של תופעות בהתנהגות המינית וניתוח סטטיסטי של תפוצתן. בין השאר נטען בהם כי שיעור ההומוסקסואליות באוכלוסייה הכללית גבוה בהרבה מאשר שיערו החוקרים עד אז, וכי כמעט כל בני-האדם מאוננים. הדוחות חוללו סערה בארצות הברית, ועוררו ביקורת רבה. עם זאת, הם נחשבים כפריצת דרך בתחום חקר האדם. 

את המחקר שהוביל לכתיבת הדוחות על מיניות האדם שפורסמו ב-1948 וב-1953 ערכו קינסי ועוזריו באמצעות ראיונות אישיים אנונימיים (כלומר, בלי לתעד את זהות המרואיין) עם סטודנטים וסטודנטיות, וכן באמצעות ניתוח יומנים אישיים של פדופילים. העובדה כי קינסי הסתמך גם על מידע שהושג מאנשים שנחשבים לסוטי מין הייתה הציר המרכזי לביקורת נגדו. הביקורת הייתה גם מתודולוגית - טענה כי המדגם שלו היה מוטה, וגם מוסרית - מתן ביטוי לעברייני מין. על אף הביקורות הללו, קינסי החל את תחום חקר המיניות וחשף לעולם עובדות מרחיקות לכת לגבי עולם שלם ומגוון של מיניות, כמו כן, מחקריו של קינסי נחשבים אמינים למדי, גם אם במשך הזמן נערכו מחקרים נוספים ששינו במידה מסוימת את הניתוחים הסטטיסטיים שלו. 

בספרו "התנהגות מינית של זכר האדם" (1948) כתב קינסי:"ההיסטוריה של הרפואה מוכיחה, שככל שהאדם שאף להכיר את עצמו, ולהתמודד עם הטבע שלו בכללותו, כך הוא השתחרר מפחד עד אובדן עשתונות, בושה עד כדי ייאוש, וצביעות מגונה. כל עוד עוסקים במין במידה הנוכחית של בלבול הנובע מבורות מחד והפקרות מאידך, הכחשה והוללות, הדחקה וגירוי, ענישה וניצול, חשאיות וראוותנות, כך הוא יתקשר לדו-פרצופיות ופריצות, שאינם מובילים לא להגינות אינטלקטואלית ולא לכבוד האדם." (עיון במקור:).

סקאלת קינסי לדירוג נטייה מינית

לאחר מותו
בניו יורק טיימס נכתב עליו לאחר מותו: "מותו בטרם עת של אלפרד קינסי לוקח מהעולם האמריקאי דמות חשובה ורבת ערך, באותה מידה שהייתה שנויה במחלוקת. יהיו אשר יהיו התגובות לממצאיו, והשימוש חסר המצפון בחלקם, העובדה הנשארת שהיה מדען בכל רמ"ח איבריו. לטווח הרחוק הערך שקיים, בחשיבה של זמננו, בדיון שעורר, נשען פחות על ממצאיו ויותר על המתודה בה השתמש כדי לאשר אותם. כל סוג של גישה מדעית לביות, שנוגעות למיניות הוא קשה, כיוון שמדובר בתחום אפל, שעמוס בהגדרות כמו: צו מצפון, טאבו, הכשרות קבוצתיות ואינדיבידואליות ותבניות התנהגות ארוכות וממוסדות. חלקן אולי טובות בפני עצמן, אך לא תורמות למדען בדרכו אל האמת. דוקטור קינסי התגבר על מכשול זה על ידי שיטת הפרד ומשול. עבודתו הייתה מצפונית ומקיפה, ובאופן טבעי נעצרה משמעותית עם מותו. בוא נקווה בכנות שהרוח המדעית, שהשרה לא תיפגם בצורה דומה."

חייו היו הנושא של הסרט הביוגרפי "קינסי" (2004) בכיכובו של ליאם ניסן. הספר "המעגל הפנימי" מאת ת. ק. בויל סוקר גם הוא באופן נרחב את עבודתו של קינסי.

קישורים חיצוניים
*ליאת משאט-פריזם,, ynet, 17.12.04

הערות שוליים



 


המרוץ לאפריקה הוא ביטוי המתאר את הקולוניזציה ברחבי יבשת אפריקה על ידי מדינות אירופה החל מסוף המאה ה-19 ועד ראשית המאה ה-20. תהליך זה תרם רבות לעיצובה המדיני של היבשת, ועם סיומו - במחצית המאה העשרים - טבע את חותמו ההיסטורי על פני העולם.

בניגוד לאסיה, אמריקה ואוקיאניה, באפריקה לא התרחשה קולוניזציה משמעותית במאות ה-16-19. האירופאים שהגיעו לאפריקה היו ברובם מגלי ארצות, גאוגרפים, מיסיונרים, סוחרים ועוד. לא התרחשה תנועה משמעותית של הקמת מושבות והגירת אירופאים.

בסוף המאה ה-19 הייתה אפריקה האזור הנרחב היחיד בעולם שטרם היה נתון לשליטה אירופית. בעקבות כך החל תהליך של קולוניזציה מואצת של היבשת, שבסופו כל היבשת הייתה תחת שליטה אירופית (למעט אתיופיה וליבריה). בתהליך הקולוניזציה השתתפו הן כוחות קולוניאליים ותיקים: ספרד, פורטוגל, בריטניה וצרפת, והן כוחות קולוניאליים חדשים: איטליה, גרמניה ובלגיה.


תורת הצמצום הוא מושג יסודי בקבלה, העוסק בתהליך שקדם לבריאת העולם, אשר במהלכו פינתה האלוהות מקום על מנת לאפשר קיומה של מציאות מחוצה להּ. מושג הצמצום פותח במיוחד בתורת האר"י ובמשנותיהם של ממשיכי דרכו, אך הוא בעל מקורות קדומים יותר.

הצמצום הלוריאני
תורת הצמצום, על שום מה?

נקודת המוצא של קבלת האר"י (ר' יצחק לוריא) מן המאה ה-16 היא שהאין סוף "שורה בכל, והוא הכל, אין בלתו ואפס זולתו". לאור קביעה זו, עולה השאלה: כיצד מתהווים העולמות מתוך אין סוף (להלן: א"ס) או בתוכו, והיכן, אפוא, מקומם? כדי לענות על כך פיתח האר"י את תורת הצמצום.

האר"י אל מול המקובלים הראשונים

המקובלים הראשונים, אשר הושפעו מהמחשבה הנאו-אפלטונית, תיארו את התהוות העולמות כהשתלשלות ישירה מא"ס, כמתוך מבוע, ממנו פורצת חיות, נמשכת ממנו ומתפשטת, תוך שהיא מתרחקת מהמקור, ודרגותיה משתלשלות זו מזו במבנה היררכי ברור. כל שלב שמתגלה והולך בסדר התפשטות זה הוא שלב פרטיקולרי יותר, מובחן ומצומצם יותר, ביחסו לקודמיו בסדר ההשתלשלות. 

האר"י שונה שוני מהותי מהמקובלים הראשונים בהבנתו את התהליך האמור. הוא אינו מדבר על התפשטות ישירה מתוך המקור האלוהי הנעלם, אלא על תהליך דיאלקטי מורכב המבוסס על מתיחות מתמדת בין הסתלקות להתפשטות (קרי התגלות). המחשבה הקבלית הקדומה גורסת, אפוא, כי תהליך ההתפשטות הוא תהליך התהוות, כשכל מדרגה היא סיבה למדרגה שעתידה להתגלות מתוכה, שעתידה לצאת מהכוח (שבו היא נמצאת מלכתחילה) אל הפועל, ולקנות לעצמה הוויה גמורה בפני עצמה. לעומתה, לפי קבלת האר"י, הסתלקות האור קודמת בהכרח להתפשטותו, למעט ההתפשטות הראשונה בעולם אין סוף, הקודם לצמצום. לשון אחר, כל התגלות חדשה כרוכה בהסתלקות, אשר קודמת לה קדימה הכרחית. הסתלקות זו היא סוד הצמצום.

אופן היווצרותו של החלל שבו ישכנו העולמות, בכללם העולם הזה על כל הווייתו, התרחש באופן הבא: האינסוף צמצם את עצמו "מעצמו אל עצמו", כלומר לצדדיו, והותיר בתוכו חלל ריק ופנוי; בתוך חלל זה נבראו העולמות. יוצא, אפוא, כי "הצמצום מציין, את הסתלקות האור האלוהי, שנסוג ונגנז בחביוניו הנעלמים".

ה"טהירו" וה"רשימו"

אותו חלל פנוי שנוצר כתוצאה מהצמצום מכונה בשפתו של האר"י בשם "טהירו". מונח זה מושאל מספר הזוהר ופירושו "זוהר" העוטף את הא"ס מאז ומעולם, זוהר אשר אינו כולל כל צמצום כלל ועיקר. בדברי האר"י המונח קיבל משמעות הפוכה, חדשה ומקורית. בעוד שבספר הזוהר ה"טהירו" מסמל את ספירת הכתר, את הספירה הראשונה המקיפה את הא"ס כמעין הילה שסובבת סביבו, את בחינת הגילוי שבא"ס, בדברי האר"י מייצג הטהירו את ההפך הגמור - את החלל הפנוי שנוצר כתוצאה מהסתלקותו של הא"ס ועילומו המוחלט. אותו "טהירו", כאמור, הוא מקומם של כל העולמות כולם, עליונים ותחתונים גם יחד.

עיון מדוקדק בכתבי האר"י וכן בכתביהם של ר' חיים ויטאל ור' יוסף אבן טבול מגלה כי אין חלל זה ריק לחלוטין מאורו של האינסוף אלא שנשתיירו בו חלקיקי אור א"ס שנצטמצם, הנקראים "רשימו" (=רושם, או זיכרון ממציאות האור הגדול שהיה בחלל זה). יש להעיר שמושג הרשימו אינו מופיע בתיאור הראשוני של הצמצום אצל ר' חיים ויטאל ומופיע רק אחרי שלב ההאצלה מהאין סוף, בניגוד לתפיסתו של אבן טבול. 
חשוב לציין כי חוקרים רבים ראו בדברי רבי חיים ויטאל סתירה לתפיסה הקבלית המוקדמת לו, לפיה "לית אתר פנוי מיניה" (ארמית: "אין מקום הריק ממנו"), גם במדרגות הנמוכות ביותר של ההוויה. בכל מקום מצויה הארה אלוהית. בכל מקום אפשר להתקשר עם הארה זו ולדבוק בה. ברור כי תפישת החלל הריקני מכל אור אינה מוצאת את מקומה לצד ההנחה המיסטית היסודית לפיה אין מקום פנוי ממנו.

האלמנט הקונסטרוקטיבי שבהפרשת שורשי הדין מהאלוהות

בתוך הרשימו שנותר בתוך הטהירו מעורבים גם שורשי הדין האלוהי, שנגלו גם הם בצמצום. בנקודה זו אנו עדים למוטיב מרכזי וחשוב אשר מפתחת קבלת האר"י.

בעולם האינסוף כל ספירה הייתה כטיפה בתוך הים הגדול, וכך גם שורשי הדין היו כטיפה המרה בתוך אותו ים. לשון אחר, למידת הדין (שורש כוחות הדין, דהיינו הרוע, הפועלים בעולם) לא היה משקל רב מידי בתוך הא"ס (=אין סוף). לדבריו של אבן טבול, פעולת הצמצום שביצע האל גרמה לקיבוצם של שורשי הדין לנקודה אחת – נקודת מרכזו של חלל ה"טהירו", ולהתחזקותם בה. כפועל יוצא מכך, כוחות הדין סילקו מאותה נקודה את כוחות, או אורות החסד והרחמים האלוהיים, וכך התחולל הצמצום ונתהווה החלל הפנוי. 

לעומת כתבי הרב חיים ויטאל, שטען שריכוז הדין היה חלק מתהליך הצמצום, סובר אבן טבול כי כוח הדין היה זה שחייב את הצמצום, הווי אומר, האל ביקש לטהר עצמו ממידת הדין שהייתה חבויה ושרויים בה. רצון זה היה הסיבה להיווצרותו של התהליך האמור.

הדין האלוהי הוא שורשה של הוויית הרע והטומאה בעולם. אותו דין ששרה בתחומה העליון של האלוהות, כפסולות, כסיגיה או כשמרי יינה, גרם לחוסר הרמוניה ולחוסר איזון בתוך האלוהות. מצב זה הוא המעורר את האלוהות לביצוע תהליך היטהרות של הפרשת הדין והוצאתו אל מחוץ לאלוהות.

הצמצום, כאמור, נעשה במטרה לטהר את ההויה האלוהית משורשי הדין. כתוצאה מצמצום אור האין סוף, בתוך חלל ה"טהירו" נותר ה"רשימו", המעורב בשורשי הדין שהופרשו מתוך אותה הוויה. רושם זה המעורב בדין הינו המצע לעולמות כולם, ממנו עתידים להיבנות כל העולמות האלוהיים, גבוהים ושפלים כאחד.

יוצא, אפוא, כי האלוהות אינה חפצה להשליך מלפניה את אותו רוע כלא היה, אלא דווקא לייחד לו תפקיד מרכזי ביותר בהבנייתם של העולמות. תפקיד הרוע הוא להגביל את הא"ס (את מידת החסד), להתוות ולעצב את גבולותיהם של העולמות. בכך האל מראה כי למעשה הוא אינו מעוניין להפטר מהרוע אלא רק להסתייע בו כדי לקבוע שיעור והגבלה על מידת החסד, החושקת לתת לכול ללא הגבלה, לצריך ולשאינו צריך. 

במילים אחרות, "כל עולם, בעצם היותו עולם, הוא מוגבל ומצומצם ושרוי בתוך גדריו ומצריו: עולם הינו ישות סופית. וכדי שייקבעו גבולותיו של העולם הסופי, צריך כוח הדין להתעורר ולפעול את פעולתו". כוח הדין הוא המשרטט את הגבולות לאותם עולמות, העליונים כמו גם התחתונים, אשר עתידים להיבנות.

מדברי הרב חיים ויטאל על תורת הצמצום
את עיקרון הצמצום שביסס האר"י ניסח אחד מבחירי תלמידיו, ר' חיים ויטאל, כך:

התפתחות מושג הצמצום מימיו של האר"י
בעקבות תורת הצמצום של האר"י נולדו בעיות מספר לגבי האופן שבו ניתן להתאימה לצד האמונה באי השתנות האל. כתוצאה, נולדו שני פתרונות אשר באו לידי ביטוי בעיקר בקבלתו של ר' ישראל סרוג:
# הבחנה בין "עצמותו" לבין אורו, דהיינו בין עצמות אור א"ס לבין אור א"ס שהוא רצונו להיטיב, וההסבר שהצמצום התבצע ברצון בלבד ולא בבעל הרצון עצמו. 
# הטענה בדבר כך שהצמצום אינו כפשוטו ורק בא לסבר את האוזן. סרוג פיתח את רעיונות אלה והוסיף עליהם רעיונות משלו (תוך פיתוחה של תורת המלבוש שלו). השפעתם של רעיונותיו על הקבלה המאוחרת הייתה עצומה.

פתרון נוסף, מקבל את ביטויו, במיוחד, בתורת הצמצום האשלגיאנית. הטענה המרכזית היא, שהצמצום נעשה בנברא ולא בבורא, כלומר הנברא צמצם את האור שבתוכו על מנת להדמות לבורא, כי כשם שהבורא לא מקבל, כך כשהנברא יגיע לדרגת "אינו מקבל", ידמה אל הבורא ויתקרב אליו. ע"כ נמנע מלקבל את האור, בסוד הצמצום.
  
עוד מימי האר"י רעיון הצמצום עורר מהומה ותסיסה רבה. כתוצאה, במאתיים השנים הבאות נעשו ניסיונות נוספים לפשט את הרעיון. אחת הדוגמאות הבולטות לכך היה רעיונו של שבתי שעפטיל הורוביץ בספרו "שפע טל", "שניסה להפוך את תורת הצמצום לתיאור סמלי של אצילות ספירת "כתר" על פי הרמ"ק, בעקבות ניסוחי סרוג אך מתוך גניזת תיאורי המלבוש".  בהופכו את הצמצום לאקט שני הוציא למעשה הורוביץ את עוקץ הפרדוקס שהיה טמון בתורה זו מעיקרה.

החל מהמאה ה-17 נחלקו המקובלים בשאלה האם יש להבין את הצמצום כפשוטו או שמא כסמל בלבד למאורע במעמקי האלוהות. הגרסה הפשטנית הייתה זו שנתקבלה בחוגי השבתאות, במיוחד בכתביהם של נתן העזתי ונחמיה חייא חיון. בשנת 1714 התחיל פולמוס רציני סביב נושא הצמצום בין המצדדים בגרסה הפשטנית לבין אלו מהמקובלים אשר נטו לכיוונה של הפילוסופיה. רבי יוסף אירגס סיכם את פולמוס זה בספרו "שומר אמונים הקדמון" (1736), תוך שהוא מציע להחזיר את תורת האר"י לנקודת המוצא של הרמ"ק. כ-30 שנה מאוחר יותר הרחיב רבי ברוך קוסובר את דבריו של אירגס בספרו "עמוד העבודה". עיון בספרות החסידית של אותה התקופה מראה כי דבריו של קוסובר הותירו עליה חותם ניכר. לדבריו של גרשם שלום, השפעתו המשמעותית ביותר ניכרת בשיטת חב"ד. 

בה בעת רבי שניאור זלמן מלאדי, בעל "התניא" יצא בחיבורו כנגד הגר"א וטען כי זה טעה בהבנת הצמצום כפשוטו. תלמידו של רבי שניאור זלמן, רבי אהרון משה הלוי מסטרשלה, פיתח את רעיון הצמצום עוד יותר והציע הנחה בדבר צמצום כפול – ראשית, "בקיעה", הנסתרת מעינינו ושאינה ניתנת להבנה ולתפישה כלל וכלל. שנית, צמצום נוסף (שני), שבמסגרתו נהפכה תופעת אור א"ס לתופעה של הסופי.

את הפולמוס סביב המינוח "צמצום כפשוטו" ו"צמצום שלא כפשוטו" אשר התנהל בעיקרו במאה ה-18, ניתן לסכם בקביעה כי המקובלים שנטו יותר לכיוונה של הפילוסופיה הדגישו יותר את הצמצום שלא כפשוטו, בעוד שאותם אשר זלזלו בפילוסופיה הציגו אותו כפשוטו. 

הצמצום האשלגיאני
מושג האלוהות מופיע פעמים רבות בכתביו רחבי ההיקף של הרב אשלג, אך הוא אינו זוכה לתיאור בהיר ולהגדרה מדויקת. הוא מסתפק ואומר כי "עצמותו" נמצא לחלוטין מחוץ להשגת הנברא. מעצמותו נובע אור, ובלשונו של הרב אשלג "מחשבה להיטיב לנבראיו".

הרב אשלג מבאר את תורת האר"י, במונחים, אשר חלקם חודשו בבית מדרשו. הוא אומר שלשם השגת מטרת הבריאה, להטיב לנבראיו, בורא האור כלי, דהיינו רצון לקבל הנאה, אשר אותו הוא יוכל למלא בהטבה ובתענוג אינסופי. הרצון לקבל הינו כל חומר הבריאה מראשה ועד סופה. במילים אחרות, יסוד המציאות הוא הרצון ליהנות, הרצון לתענוג. הרב אשלג מתאר את תהליך היווצרותו של אותו רצון, אותו כלי, וירידתו במדרגות העולמות העליונים, מהא"ס ועד להגעתו לעולם הזה, כסדר השתלשלות בן ארבע בחינות (ארבעה שלבים) המכונות "חוכמה", "בינה", "תפארת" ו"מלכות".

ארבע שלבי היווצרות הנברא (הרצון לקבל)

מלכתחילה קיים האור , רצונו של הבורא להיטיב לנברא העתידי, המכונה בפי אשלג בחינת "שורש" או "כתר". 
הרצון להטיב בורא את הרצון לקבל את התענוג. את ההבחנה הראשונה של הנברא המכונה בחינה א' או חכמה. המילוי אותו מרגישה הבחינה ראשונה (בחינה א') מהאור הממלא אותה מכונה אור החכמה או "אור החיים". בנוסף לתענוג הממלא אותה בחינה א' מרגישה גם את טבעו של הנותן ועל כן היא רוצה להידמות אליו. כתוצאה, נוצר השלב הבא בהתפתחות ה"כלי", בחינה ב' - ההבחנה שבה הכלי נדַמה לנותן נקראת בחינה ב' או "בינה". במצב זה הכלי מתמלא בהרגשת "אור החסדים". אור החסדים המורגש כתוצאה מהרצון להשפיע, בשונה מאור החוכמה, אינו אור החיים ולכן בחינה ב' מתעוררת למשוך מעט חיות. לשם כך עליה לעורר בעצמה את הרצון לקבל במקום את הרצון להשפיע. בשלב זה נברא השלב השלישי בתהליך ההתפתחות של הכלי המכונה "בחינה ג'". ההבחנה שבה הכלי רוצה להשפיע אך בו בעת מושך לעצמו מעט חיות נקראת, אפוא, בחינה ג' או "תפארת". התענוג שממלא את בחינה זו נקרא "אור חסדים בהארת חוכמה". 
בבחינה ג' מורגשים לראשונה שני האורות במקביל. הרגשה זו מניבה את השלב הרביעי והאחרון בהתפתחותו של ה"כלי" המכונה בחינה ד' או "מלכות". בשלב זה הכלי מחליט למלא את עצמו במודע באור החכמה בלבד, כמו בבחינה א', אך בשונה ממנה, בבחינה ד' הרצון לאור נובע באופן עצמאי מהכלי. תוספת רצון זו נקראת "השתוקקות" לאור החיים שהיא התוצאה הרצויה מכל התהליך האמור.. בחינה ד' מקבלת את כל האור בלי הגבלה ולכן נקראת "עולם אין סוף". 
הרגשת הפער בין הבורא המשפיע לבין הנברא המקבל במודע, נקראת "בושה", או הרגשת שינוי הצורה, (הרגשה של הבדל בין הטבע האלטרואיסטי של הבורא לבין הטבע האגואיסטי של הנברא) והיא זו המביאה להמשך השתלשלות מערכת העולמות עד לעולם הזה. 

צמצום א'

בחינה ד' מקבלת, כאמור, את כל האור ללא הגבלה באופן אינסופי. הרגשת הנותן המצויה בתוך האור מביאה למלכות את ההרגשה שתכונותיה מנוגדות לחלוטין לתכונות האור. היא חשה כמקבלת בהשוואה לתכונות הנותן. הרגשה זאת מעוררת במלכות תחושה כה גדולה של פער, של בושה, של סבל, עד שהיא מחליטה לוותר על התענוג האינסופי כדי לא להרגיש את הבושה. מלכות מפסיקה לקבל את האור ונשארת ריקה – היא מצמצמת את רצונה. במילותיו של הרב אשלג:  צמצום הרצון מכונה בפי הרב אשלג "צמצום א'". כתוצאה ממנו מסתלק האור מבחינה ד', מהמלכות.
לאחר צמצום א' לא מגיע עוד האור לכלי, לנברא. 

לשיטתו של הרב אשלג, הנברא בעולמנו המכיר בכך שהוא מצומצם, היינו נעדר את הרגשת האור, מצוי במצב ההתחלתי אשר מתוכו, יהיה עליו לתקן עצמו, קרי את רצונו האגואיסטי לקבל ולרכוש את תכונת "לתת". בכך מדמה הנברא לאור וחדל להפסיק את הרגשת הבושה. עם השלמת תהליך זה, יחווה הנברא הנאה ללא גבול ויחזור למצב ההתחלתי שמתוכו הוא נוצר – למצב האיחוד עם האור.

איליבא דאשלג, תהליך מורכב זה נוצר כדי לאפשר לנברא חופש בחירה, היינו יצירת מקום בו הנברא אינו נתון לשליטתו הישירה של האור. כתוצאה ממימוש חופש הבחירה, זוכה הנברא לעצמאות ולאפשרות להידמות לאור ולא להיות נפעל על ידו ללא דעת. בתהליך התפתחות זה משחזר הנברא את פעולות האור על עצמו ובכך רוכש את השכל הפועל – המכונה "מחשבת הבריאה".

המחלוקות על מושג הצמצום

אף בתוך הפוסעים בנבכיה של תורת הקבלה, קיימת מחלוקת האם יש להבין את מושג הצמצום כפשוטו, או שמא האל צמצם את אורו בלבד ואילו הוא עצמו נמצא בכל מקום בשווה. בעוד שהרב יעקב עמדין הדגיש שהצמצום הוא "הכרח גמור ואינו יוצא מידי פשוטו", הרעיון בדבר שינוי והפחתה באלוהות צרם לאוזנם של מקובלים אחרים.

המחלוקת קיימת כשדנים על הצמצום מנקודות מבט שונות, והיא אינה קיימת כשמסכימים על נקודת מבט אחת. הצמצום אינו בבורא אלא בנברא. המחלוקת נכחדת כשמבחינים בין נקודת המבט של אין-סוף שבה המציאות היא נצחית ואינה משתנית ובין נקודת המבט הארצית של בני האדם. הצמצום שהביא למציאות נבראת מופרטת שינה רק את נקודת המבט של הנבראים מאין-סוף לסוף. תכלית בני האדם לשוב לאין-סוף לאחר שיאמצו את נקודת המבט האחדותית של מקורם.

הרמב"ם והצמצום

חוגים מסוימים בעולם הקבלי, טענו שאף הרמב"ם, גדול הראציונליסטים היהודים, רומז בפתיחת חיבורו משנה תורה להיכרותו עם מושג הצמצום: 
לפי פירוש זה המשפט מדבר על צמצום האלוהות למקומה - "שם", בעוד שהיא הסתלקה מכל מקום שהוא בחינת פה, דהיינו הנקודה הפנימית של האדם, על מנת לאפשר לו חופש בחירה. מכל מקום, מבחינת הפשט החזיק הרמב"ם במשנה רציונליסטית שאינה מתיישבת עם המשנה הקבליסטית, ויותר מכך, המילה "שם" משמשת את הרמב"ם בהקשר זה במובנה הערבי, כלומר פירושה "יש", והיא נרדפת למילה הקודמת לה.

לקריאה נוספת

*גרשם שלום, שבתי צבי והתנועה השבתאית בימי חייו, כרך ראשון, עמ' 35-18.
*יורם יעקובסון, מקבלת האר"י לחסידות, ספרית האוניברסיטה המשודרת, תשמ"ד, פרקים ג-ו, עמ' 51-24.
*משה אידל, קבלה – היבטים חדשים, ירושלים ותל אביב 1993.
*משה חלמיש, מבוא לתורת הקבלה, "ספרית אלינר" ההסתדרות הציונית, ירושלים, 1991.
*יהונתן גארב, יחידי הסגולות יהיו לעדרים, מכון שלום הרטמן, ירושלים, 2005.
* טוני לביא / עקיבא אורצל, 'אלוהים הרב והפילוסוף - סודות הבריאה בספר הזהר ובתורת האר"י', זמורה ביתן 2004.
* טוני לביא, 'מחשבת הבריאה, הקונסטרוקציה והרקונסטרוקציה של הנברא במשנת ר' יהודה לייב הלוי אשלג', בתוך קבלה 10, תשס"ד, עמ' 334-249. 
*טוני לביא, מחשבת הבריאה במשנת ר' יהודה לייב הלוי אשלג, חיבור לשם קבלת תואר דוקטור לפילוסופיה, בר-אילן, תשס"ב.
* טוני לביא, סוד הבריאה-תורת האלוהות ותכלית האדם בקבלת הרי"ל אשלג, מוסד ביאליק תשס"ח.
* טוני לביא, מלכודת הדבש והעוקץ בקבלה - אלוהים, אדם ונחש, עמ' 103-59, זמורה ביתן 2011.

ראו גם

*האר"י
*חיים ויטאל
*בעל הסולם
*קבלה
*מושגי יסוד בקבלה

לקריאה נוספת
* גרשם שלום, פרקי יסוד בהבנת הקבלה וסמליה, ירושלים: הוצאת מוסד ביאליק, 1980

קישורים חיצוניים

מחקרים

*יהודה ליבס,.
*מ. אוגרנפלד,, אתר דעת.
.

מקורות

*
* מתוך אתר "חכמת הקבלה למתחיל"
* מתוך אתר "חכמת הקבלה למתחיל"
* מתוך אתר "קבלה מהמקור" 
* מתוך אתר "קבלה מהמקור" 
*, הכולל את פתיחה לחכמת הקבלה, הקדמה לספר פנים מאירות ומסבירות ומאמרים נוספים. מתוך אתר "חכמת הקבלה למתחיל"

אתרי קבלה

* מאמר ׊*אתר 
*אתר קבלה למתחיל 
*, מתוך האתר "חכמת הקבלה למתחיל".

הערות שוליים




עוני הוא מצב שבו אין לאדם, למשפחה או לקבוצת בני אדם המהווים יחידה כלכלית אחת די אמצעים לקיים את עצמם, או לחלופין, מצב שבו אדם, משפחה או קבוצה נאלצים להסתפק ברמת חיים נמוכה במידה רבה מזו של יתר האנשים בסביבתם הקרובה. המצב הראשון מכונה "עוני מוחלט" בעוד האחרון מכונה "עוני יחסי". 

מדידת עוני
ברוב המדינות מקובל למדוד את שיעור העוני כחלק מהסטטיסטיקה הכלכלית הרגילה. ישנן כמה שיטות למדידת עוני:

*קביעת סף הכנסה הנמוך במידה רבה מהכנסתם של רוב תושבי המדינה, ובדיקת שיעור האנשים שהכנסתם נמוכה מהסף. שיטה זו מודדת "עוני יחסי", כך ששיפור משמעותי של כלל האוכלוסייה בשיעור שווה, לא ישנה משמעותית את אחוז העניים בה. זו השיטה המקובלת בישראל וברוב מדינות העולם. במדינות המפותחות מוגדר 'קו העוני' כ-60% מההכנסה החציונית. בישראל לעומת זאת מוגדר 'קו העוני' כ-50% מההכנסה החציונית. החישוב נעשה לפי מספר ה"מבוגרים הסטנדרטיים" במשק בית, ולכן קו העוני לאדם יחיד נמוך משמעותית מקו העוני למשפחה שבה שלושה ילדים.
*קביעת "סל מוצרים" שנחשבים בעיני רוב תושבי המדינה להכרחיים לצורך קיום אורח חיים תקין, ובדיקת שיעור התושבים שהכנסתם נמוכה מכדי לקנות את "סל המוצרים" הזה. שיעור העוני הנמדד בשיטה זו קרוב יותר להגדרת "עוני מוחלט", אולם קביעת המוצרים ההכרחיים נעשית ביחס למקובל במדינה המסוימת.
*קביעה שרירותית של סכום כסף נמוך מאוד, ובדיקת שיעור האנשים שהכנסתם נמוכה ממנו. שיטה זו מודדת "עוני מוחלט" והיא מקובלת במדידות בינלאומיות, שבהן קשה להגדיר מהו "סל מוצרים" הכרחי. הסף המוגדר כ"עוני מוחלט" על ידי האו"ם הוא הכנסה יומית של שני דולר אמריקאי (8-9 שקלים חדשים בשנת 2009).

עשוייה להתקיים חפיפה רבה בין המדידות בשיטה הראשונה (עוני יחסי) ובין המדידות בשיטה השנייה (לפי סל מוצרים בסיסי). מחד, קביעת אופן חישוב רף ההכנסה לקביעת העוני היחסי נעשה לאור מה שנתפס כהכנסה הנדרשת לסיפוק צרכיו הבסיסיים של האדם באותה מדינה ולא ביחס למדינות אחרות. מאידך, גם "סל המוצרים" הבסיסי הוא, במידה רבה, תוצר של יחסיות חברתית. בחברה עשירה יתפסו יותר שירותים כהכרחיים מאשר בחברה ענייה. זאת ועוד - בחברה עשירה יש ציפיות שונות מהאדם לעומת חברה ענייה. לדוגמה, בחברות עניות הקשר של האזרחים עם רשויות המדינה עשוי להתבצע באמצעים פשוטים כגון שליחת מכתבים או שליחת שליחים, בעוד שבחברה עשירה יצפו רשויות המדינה כי האזרחים ישתמשו בטכנולוגיות מתקדמות יותר כגון טלפונים ורשתות מחשבים. לפיכך אזרח בחברה עשירה, שידו אינה משגת לשלם עבור שירותי טלפון, ייחשב עני ואף מוגבל, בעוד שאזרח במצב דומה בחברה ענייה לא ייחשב עני וכמובן לא ייחשב מוגבל.

לעומת זאת, עשוי להתקיים פער ניכר בין המדידה בשיטה היחסית ובין המדידה בשיטת "העוני המוחלט". למשל, לפי הסף המוחלט של האו"ם, 2 דולר ליום, אין בישראל עניים כלל, בעוד ששיעורם רב במדינות נחשלות מן העולם השלישי.

השיעור הנמדד של עניים מתוך האוכלוסייה תלוי גם בחלוקת העולם לאזורים (או לתת-אוכלוסיות) המשמשים לצורך מדידת העוני. אם, בקיצוניות אחת, מודדים "עוני יחסי" בכל העולם, כאשר כלל אוכלוסיית העולם מהווה קבוצה אחת - אין למעשה הבדל בין מדידת "עוני יחסי" לבין מדידת "עוני מוחלט". במקרה זה, נמצא כי במדינות המפותחות אין עניים כלל ואילו במדינות הנחשלות ביותר - התושבים הם עניים ברובם הגדול. אם, לעומת זאת, נחלק את העולם ליחידות קטנות, ייתכן שנמצא כי שיעור העניים בשכונה עשירה כמו סביון (כאשר העוני נמדד על יסוד ההכנסה החציונית בסביון) גבוה בהרבה משיעור העניים בשבט אפריקני נידח (כאשר העוני נמדד על יסוד ההכנסה החציונית שם).

דוגמה נוספת לבעיתיות הקשורה בשיטת המדידה היחסית היא איחוד גרמניה. גרמנים רבים בגרמניה המזרחית, שנמצאו מעל ל"קו העוני" לפני האיחוד, ירדו אל מתחת ל"קו העוני" והפכו עניים מיד לאחריו. לעומת זאת, עניים רבים בגרמניה המערבית חדלו מלהיות עניים מיד לאחר האיחוד. אמנם, ניתן להסביר זאת בכך שהרגשתם של תושבי המזרח השתנתה עם האיחוד והם הרגישו עצמם עניים יותר (והיפוכו של דבר בתושבי מערב גרמניה). נראה גם שאיחוד גרמניה גרם לעליה מיידית בשיעור הכולל של העניים בגרמניה, לפני שחל שינוי ממשי במצבם הכלכלי של התושבים.

הקושי במדידת עוני נובע מהצורך לתרגם את רמת החיים למונחים כספיים, בעוד חלק ניכר מהשירותים שאנשים נותנים אלה לאלה, לרבות שירותים הניתנים על ידי המדינה, אינם נמדדים בכסף. בשיטת המדידה המקובלת (קו עוני של 50% מן ההכנסה החציונית) ובשיטות דומות אחרות, עשויים מספר העניים ושיעורם מכלל האוכלוסייה להשתנות במידה ניכרת על פי השיטה בה מחלקת המדינה סיוע לנצרכים. למשל, אם במקום להעניק שירותים רפואיים והטבות לא-כספיות אחרות, תיתן המדינה תוספת הכנסה כספית השקולה כנגד אותם שירותים - צפוי השיעור הנמדד של העניים לרדת במידה רבה (ולהפך, כאשר ימירו תמיכה כספית בתמיכה לא-כספית). נגיד בנק ישראל, פרופ' סטנלי פישר, אף טען כי בשל בעיית המדידה עליית שיעור העניים בישראל אינה עובדה מוכחת. מאידך, דו"ח של המוסד לביטוח לאומי  מעלה כי גם בשיטת מדידה חלופית, השונה מזו המקובלת, נותר שיעור העוני בישראל בעינו. על-פי הדוח החלופי, העוני נמדד לפי סכום-סף של הוצאות הכרחיות למשפחה, תוך התחשבות בבעלות על רכוש והטבות לא-כספיות מסוימות.

קושי נוסף במדידת העוני הוא הצרכים השונים של אנשים שונים. אדם נכה, למשל, זקוק לשירותים רפואיים במידה רבה יותר מאדם בריא, ולפיכך עליו להיות בעל הכנסה גבוהה יותר כדי להשיג את רמת החיים של האדם הבריא.

מדינת הרווחה
עוני התקיים בחברה האנושית במשך אלפי שנים, כשהוא מעוגן בדרך כלל בחסמים חוקיים, כלכליים וחברתיים חזקים. העוני נתפש כגזירת גורל, חלק מהסדר החברתי, עונש על חטא, תוצר של חוסר רצון או יכולת של עניים, או כתוצאה של ניצול ושלילת אפשרות ההיחלצות מעוני על ידי בעלי מעמד רם בחברה. בהתאם, ניסו במדינות שונות להתמודד עם העוני באמצעות מתן צדקה, 'חינוכם' של העניים, הכשרה מקצועית וכפיית עבודה; ואילו במקומות אחרים, או לעתים במקביל, דגלו רבים במהפכה שתשנה את סדרי החיים הישנים או, במיוחד בחברות בהן הייתה חלוקה נוקשה לקאסטות, בהטפה לקבלת העוני כברכה או כמצב רצוי וטבעי יותר לאדם. 

עם ביטול החסמים החוקיים בחלק ממדינות המערב במאה ה־19, והיחלשותם של חסמים חברתיים וכלכליים, החלו רבים, ובהם קובעי מדיניות, לטעון כי ניתן להתגבר על העוני באופן מוחלט או כמעט מוחלט באמצעות רפורמות כלכליות וחברתיות. 

צעדים אלו זכו למימוש ראשוני במערב החל מסוף המאה ה-19, במיוחד בבריטניה, והחל משנות השלושים של המאה ה-20 במדינות שונות במערב. הצעדים השונים שננקטו היו בעיקר כינון מנגנוני פנסיה לעת זקנה, דמי אבטלה מצומצמים, ולצדם גיוס מספר גדול של אנשים לפרויקטים של עבודה יזומה ולשירותים צבאיים וצבאיים למחצה.

עם תום מלחמת העולם השנייה, ובמיוחד החל בשנות השישים, כוננו ברוב מדינות המערב רפורמות כלכליות וחברתיות שזכו לכינוי "מדינת הרווחה". צעדים אלו נתפשו כשלבים אחרונים ב"מלחמה בעוני" (כסיסמתו של נשיא ארצות הברית לינדון ג'ונסון). הרפורמות השונות כוונו להתמודד עם שתי הבעיות העיקריות, לתפישתם של הוגי המדיניות: משאבים כלכליים והשכלה. לשם כך, נעשו צעדים כדי להגדיל את הכנסתם של עניים באמצעות הגדלה ניכרת של התגמולים המוענקים למי שהוגדרו עניים; ולצמצם את החסמים לשיפור השכלתם באמצעות צמצום שכר הלימוד או אפילו הצעת אפשרות ללמידה או קבלת הכשרה מקצועית בחינם.

תופעת לוואי לא רצויה של הכלים של מדינת הרווחה, המיועדים לאפשר לעני להיחלץ ממעגל העוני, היא מלכודת הרווחה - מצב שבו מערכות המיסוי והרווחה במדינה יוצרות תמריץ לאזרחים להישאר תלויים בתשלומים שהם מקבלים ממערכת הרווחה.

עניים כקבוצה חברתית

אפשר לחלק את אלו שנמצאים מתחת ל"קו העוני" לשתי קבוצות: הראשונה היא של אלו הסובלים מעוני מזדמן, כלומר אלו שהגיעו אל מתחת ל"קו העוני" בעקבות פיטורים, מחלה, תאונה או סיבות דומות, ויעלו מעליו עם חלוף הזמן והשתפרות הנסיבות האישיות. הקבוצה השנייה של העניים הם אלו הסובלים מעוני כרוני. אלו סובלים מעוני לאורך חלקים משמעותיים מחייהם, לעתים מלידה ועד פטירה. במקרים רבים משפיע העוני הכרוני על כישורי החיים שהעניים מסוגלים להעניק לילדיהם, ואלו הופכים לעניים גם הם. תופעה זו נקראת עוני בין-דורי (שיעתוק מעמדי). סוג נוסף של עוני אפשר לכנות "עוני מעמדי", זהו מצב שבו חוקי המדינה או נורמות חברתיות מונעות מקבוצות מסוימות באוכלוסייה לעבוד בעבודות מסוימות, לקבל שירותים מסוימים וכדומה, ובכך כופים עליהן הכנסה נמוכה וחיי עוני. מצב זה מאפיין כיום קבוצות מיעוט בארצות שונות, אם כי בעבר הוא אפיין את החלוקה למעמדות באירופה הפאודלית.

תרבות העוני
לאור האמור לעיל, נשאלת השאלה האם המשותף בין העניים רב דיו כדי להגדירם כקבוצה חברתית. ברור שאלו הסובלים מעוני מזדמן אינם שייכים לקבוצה זו, שכן הירידה בהכנסתם לרוב אינה מלווה בשינוי בסביבה החברתית או התרבותית שלהם. כיוון שעוני מזדמן לתקופה קצרה אינו מנתק את האדם מסביבתו החברתית, הרי שעדיין זמינים לו שירותים מסוימים, בעיקר שירותי חירום. לדוגמה, יהיה לו קל יחסית לקבל הלוואה מידיד או קרוב משפחה לשם טיפול רפואי או שירות חיוני אחר, ואף ייתכן שחלק מחבריו יסכימו להעניק לו שירותים שונים חינם מתוך התחשבות במצבו. לגבי הסובלים מעוני כרוני, קשה לומר שהכנסתם הנמוכה היא המגדירה את השתייכותם החברתית, אולם ההשלכות של מצבם הכלכלי בנוסף להיבטים אחרים, כגון השתייכות לקבוצה אתנית, עשוי לגבש אותם לקבוצה חברתית מובחנת בעלת תרבות או תת-תרבות משלה.

גישת 'תרבות העוני', שפותחה בשנות ה-60 בארצות הברית, בעיקר על ידי הסוציולוג אוסקר לואיס, טוענת כי העניים פיתחו לעצמם תרבות ייחודית, המבדילה אותם מהחברה הסובבת אותם. לפי גישה זו, התרבות של העניים נוצרת עקב הסתגלות לתנאי החיים המיוחדים בהם הם נתונים ולתנאים של מחסור. תרבות זו כוללת, בין השאר, מאפיינים של בטלה ועצלות, של מערכת משפחתית לא נורמטיבית המאופיינת בריבוי לידות מחוץ לנישואין, הסתמכות יתר על מערכת הרווחה ופעילות עבריינית גבוהה.

גישה מחקרית זו זכתה לביקורות רבות, בעיקר בשל העובדה שעולה ממנה שהעניים אשמים במצבם, הנובע מהתרבות שלהם. 

התייחסות לקושי של העני להיחלץ מעוניו מופיעה כבר במאמר התלמודי: "בתר עניא אזלא עניותא" (העוני הולך אחר העני). 

מעמד העוני
לאור הביקורת על גישת 'תרבות העוני', הציג הסוציולוג ויליאם וילסון את גישת מעמד העוני. כפי שעולה משמה של גישה זו, היא מאפיינת את העניים לא על פי תרבותם, שהיא פרמטר אישי, אלא לפי המעמד שלהם, פרמטר מבני, המצביע על גורמים מבניים להתנהגות שונה של העניים. וילסון מדגיש את חשיבותה של הסביבה בה חיים העניים לעוניים.

וילסון התמקד בשכונות העוני של הערים הגדולות בארצות הברית, וטען כי העובדה כי רבים מהעניים אוחזים בנורמות שונות ואף הפוכות מאלו של החברה הסובבת אותם נובעת מהמאפיינים ומהאילוצים של שכונות אלו.

השקפות על עוני
לתרבויות שונות השקפות שונות לגבי הגדרת העוני, המקורות והסיבות לעוני, והדרכים להתמודד עם העוני (כתופעה שיש להסכין עימה או לנסות להאבק בה). 

עוני בהינדואיזם

עוני בהלכה

במקורות היהודיים ישנן מספר התייחסויות לנושא העוני, רבות בהקשר של צדקה, תמיכה בנזקקים ומתנות עניים. במסכת פאה פ"ח מ"ז-מ"ט מצוינים שני מוסדות חשובים המיועדים לעזרה לשכבות החלשות, והם התמחוי והקופה. התמחוי סיפק עזרה בתחום ההזנה למי שלא יכלו לספק צרכיהם, לצורך זה נחשב "עני" כל מי שלא התאפשרה לו היכולת לספק לעצמו שתי ארוחות ביום. התמחוי סיפק שתי ארוחות ביום לנזקקים. הקופה נועדה לספק תמיכה כספית שבועית לעניי עיר, כך שלצורך זה נחשב "עני" מי שלא יכל לספק לעצמו ארבע עשרה ארוחות לשבוע הקרוב. 
במבט ראשון, נראה כי שתי הגדרות אלו מתייחסות למצב של עוני מוחלט, אלא שהטור בחלק יו"ד סימן רנ"ג מסיים את דבריו בקביעה "והכל לפי המקום והשעה", קרי: הגדרות אלו אינן מעידות בהכרח על עוני מוחלט אלא על המצב בתקופת חז"ל ומשתנות בהתאם לנסיבות.

בנוסף לכך אנו מוצאים הגדרה נוספת של עוני "עוני סוביקטיבי"; הגמרא במסכת כתובות סז מספרת על עניים שירדו מנכסיהם וקיבלו צורכי מותרות שאליהם היו רגילים (כגון: סוס לרכוב עליו ועבד לרוץ לפניו וכן ליטרא בשר ויין).

בהלכה נכללות מצוות אחדות שנועדו לסייע לעניים. מצוות אלה כוללות:
* מתנות עניים - חיוב להשאיר חלק מהיבול לעניים או למוסרו לעניים. רוב החיובים במתנות עניים חלים על בעלי השדות.
* מעשר עני - מופרש בשנה השלישית והשישית למחזור השמיטה, במקום מעשר שני, וניתן כמתנה לעניים.
* צדקה - חובה לתת לעני עזרה חומרית עד סיפוק כל צרכיו.
* הלוואה - נתינת הלוואה ללא ריבית לעניים.
* מצוות שמיטה - במסגרת שמיטת הקרקעות ושמיטת החובות, התאפשר לעניים לקחת אוכל מהשדות, כמו כן היו חובותיהם נמחקים.
* יובל - אחת לחמישים שנה, חוזרות כל הקרקעות (אמצעי היצור העיקרי) שנמכרו לבעליהן המקוריים, כל ההלוואות נמחקות וכן משוחררים כל העבדים. כך, בכל דור, ניתנת אפשרות לאדם "להתחיל מחדש".

עוני בנצרות

עוני בהגות הקפיטליסטית

עוני בסוציאליזם

עוני בישראל

לקריאה נוספת

קישורים חיצוניים

* 
*, דו"ח של ה-oecd {באנגלית)
* אורנה רוני,, דוגרינט, נובמבר 2010.
* יפית אלפנדרי,, הלשכה המרכזית לסטטיסטיקה, אוגוסט 2005.
* מיכל גדו,, וואלה
* בן-עמי סלע,
* מומי דהן,, ynet , 20.10.09
* קרין תמר פשרמן,, כתב העת המקוון "פרלמנט", גיליון 63, 2009, המכון הישראלי לדמוקרטיה

על דו"ח העוני

* 
* 
* 
* בילי מוסקונה לרמן,, nrg מעריב, 6/11/2009
* רן מלמד,, nrg מעריב, 3/11/2009
* ירדן גזית,, מכון ירושלים לחקר שווקים, נובמבר 2011  )

הערות שוליים


 

ווּדִי גַאתְ'רִי (Woody Guthrie; 14 ביולי 1912 – 3 באוקטובר 1967) היה משורר, זמר, ופעיל פוליטי אמריקאי. גאת'רי כתב שירי מחאה ושירי עם מפורסמים רבים כ-"This land is your land" ו-"I ain't got no home". נאבק למען זכויות עובדים, ביטול ההפרדה הגזעית, בעד הקומוניזם ונגד הפאשיזם. היה מראשוני הזמרים-המשוררים שכתבו שירי מחאה בארצות הברית, והיווה מודל לחיקוי לרבים מהם.

וודי גאת'רי נולד לצ'ארלס ונורה גאת'רי באוקמה שבמדינת אוקלהומה בשם וודרו וילסון גאת'רי (Woodrow Wilson Guthrie), ונקרא על שמו של נשיא ארצות הברית וודרו וילסון, שהיה אז מושל ניו ג'רזי ונבחר ב-2 ביולי, ימים ספורים קודם ללידתו של ג'אתרי, כמועמד המפלגה הדמוקרטית לנשיאות ארצות הברית.

בשנת 1931 עזב לטקסס שם נישא לאשתו הראשונה, להם נולדו שלושה ילדים, והקים את להקתו הראשונה "The Corn Cob Trio", שלא הצליחה במיוחד. עקב המשבר הכלכלי שהביאה איתה סופת האבק הגדולה של 1935, עזב גאת'רי את טקסס, כמו רבים אחרים, בחיפוש אחר עבודה. הוא הגיע לקליפורניה ב1937 חסר כל, בטרמפים, בהליכה, ובהתגנבות לרכבות. באותה שנה החל לשיר את שירי העם ושירי המחאה שלו ברדיו, ולפתח את סגנונו הלירי הביקורתי: נגד הפוליטיקאים המושחתים ובעלי ההון, ובעד רעיונותיו החברתיים של ישו מחד, ופעילי איגוד מקצועי של עובדים מאידך.

בשנת 1939 עזב, שוב, את קליפורניה ונדד לניו יורק, שם התקבל בחום על ידי תנועות השמאל והאיגודים המקצועיים, ונעשה לחבר ולתומך של המפלגה הקומוניסטית האמריקאית. באותה שנה החל להקליט את שיריו, בין השאר עבור ספריית הקונגרס. הוא החל לכתוב את האוטוביוגרפיה שלו "Bound for Glory" אותה פרסם ב-1943.

בשנת 1940 הקליט גאת'רי את שירו המפורסם ביותר "הארץ הזו היא שלך" ("This Land is Your Land"), שיר פטריוטי אמריקאי, שהיה להימנון שני בעיניהם של אמריקאים רבים. השיר מתאר את מרחביה היפים של ארצות הברית ומסיים כל בית במילים "הארץ הזו נועדה לך ולי". אמריקאים רבים אינם מודעים לעובדה שהשיר היה במקור שיר מחאה נגד השיר "God Bless America", ושהיו בו שני בתים שאינם מושרים בדרך כלל, ושלהם מספר גרסאות שונות. הראשון מהווה מחאה על העוני,
"תחת צל צריח, את עמי ראיתימול לשכת הסעד, את עמי ראיתיכשהם עמדו שם רעבים, עמדתי שם תוהה:האם הארץ הזו נועדה לך ולי?"

השני מהווה ביקורת על מושג הקניין הפרטי,
"כשהלכתי, ראיתי שם שלטועל השלט כתוב "אין מעבר".אבל על הצד השני לא היה כתוב כלוםהצד הזה נועד לך ולי"

בגרסה אחרת, כנראה המקורית, על השלט כתוב "רכוש פרטי". הסרתם של שני הבתים האלה איפשרה לשיר להיות לשיר פופולרי שאינו מעורר מחלוקת פוליטית.

באותה תקופה שר וניגן גאת'רי עם זמרי עם רבים אחרים, שהבולטים בהם היו פיט סיגר, סיסקו יוסטון ולדבלי, שחלקו איתו גם עמדות פוליטיות משותפות וקורת גג. ביחד איתם ועם אחרים הקים את להקת האלמנכס, שהופיעה בעיקר בכינוסי עובדים, והיוותה מאוחר יותר את הגרעין ללהקת האורגים, שלא כללה את גאת'רי אך הוסיפה לשיר את שיריו והייתה ללהקת שירי העם המפורסמת ביותר בארצות הברית.

ב-1942 התגייס גאת'רי לצי האמריקאי כדי להלחם בפאשיזם במלחמת העולם השנייה. ב-1945, בזמן חופשה מהצבא, נישא גאת'רי לרקדנית היהודייה הצעירה מרג'ורי מזי"א. נולדו להם ארבעה ילדים, ביניהם הזמר ארלו גאת'רי שהתפרסם בשנות השישים והשבעים כזמר מחאה בזכות עצמו. בעת נישואיו למרג'ורי, לאחר שזנח לרגע את המאבק הפוליטי, הוא חיבר שירים רבים לילדים. הוריה של אשתו לא היה מרוצים בתחילה מנישואיה לנוצרי קומוניסט, אך במשך הזמן ניקשרה ידידות אמיצה בין גאת'רי לחמותו היהודייה. הוא למד ממנה על היהדות, ואף חיבר שירי חנוכה רבים באנגלית. הרב שלימד את ארלו לקרוא בתורה לקראת בר המצווה שלו היה לא אחר ממאיר כהנא הצעיר.

במהלך שנות הארבעים התדרדרה בריאותו של גאת'רי והתנהגותו נעשתה בלתי נעימה. הוא עזב את משפחתו ונדד שוב לקליפורניה, הפעם ביחד עם הזמר רמבלינג ג'ק אליוט. בקליפורניה הוא נישא בשלישית ונולדה לו בת נוספת. זמן מה לאחר מכן הוא עזב שוב לניו יורק. מצבו הבריאותי הוסיף להתדרדר, ולבסוף, לאחר אבחנות אחרות, הוא אובחן כחולה במחלת הנטינגטון, ממנה מתה אימו, ואושפז בבית חולים עד מותו ב-3 באוקטובר 1967.

בזמן שהיה מאושפז ומשותק המשיך גאת'רי להשפיע על יוצרים צעירים מדור זמרי העם והמחאה של שנות השישים. אחד מהם היה בוב דילן שהעריץ אותו והגיע לבקרו ולשיר  לו את "Song to Woody" שכתב לכבודו, בשנת 1961 (אירוע הנרמז בסרט "אני לא שם" מ-2007). זמר אחר שהושפע רבות מגאת'רי היה פיל אוקס שכתב לזכרו את השיר "Bound for Glory". זמרים רבים, ביניהם פיט סיגר, דילן, ג'ואן באאז, ארלו גאת'רי, בילי בראג ואחרים מוסיפים לשיר את שיריו של גאת'רי, שאת חלקם לא הספיק לשיר בעצמו, כמו למשל השיר "Plane Wreck At Los Gatos" שהולחן והושר על ידי סיגר בערוב ימיו של גאת'רי.

ב-1997 נכנס גאת'רי ל"היכל התהילה של המוזיקה באוקלהומה".

ציטוטים נבחרים

בשנת 1939 צירף גאת'רי להעתקי שיריו את הפסקה הבאה:

ציטוט נוסף של גאת'רי:

קישורים חיצוניים

 - מתוך האתר של אוניברסיטת וירג'יניה
 - באתר הרשמי של בוב דילן





זיפרגליים (שם מדעי: Cirripedia; גם: בלוטי ים) הם תת-מחלקה הכוללת כ-1,200 מינים של סרטנים קטנים החיים בסביבת חוף הים בסלעים. צורתם של בלוטי הים כספלים קטנים, פתחם סגור בלוחיות, והם צמודים לסלע בקרבת פני המים וניראים כחלק ממנו.

מבנה הגוף

שיריונם של בלוטי הים עשוי לוחיות גיר, וכאשר גל ים מציף את בלוטי הים, נפתחות הלוחיות הסוגרות את הפתחים ומתוכם יוצאות רגליהם של הבלוטים, הניראות כחוטים עדינים. הרופא תומסון גילה לראשונה כי בלוטי הים הם זחלים סרטניים טיפוסיים, ובמהרה אישרו חוקרים אחרים את ממצאיו, וגם מצאו כי אצל בלוטי ים בוגרים יש סימנים האופייניים לסרטנים כמו רגליים שסועות. בלוטי הים מתיישבים לא רק על סלעים, צבי ים, ולוויתנים אלא גם על אוניות ומתקנים שליד חופי הים. 

בלוטי הים ניזונים מחומר רקב זעיר ומפלנקטון שאותם הם מסננים ממי הים, ומכיוון שיצור הניזון בדרך של סינון אינו חייב להיות נייד, בלוטי הים קבועים במקומם ואינם ניידים, אינם יכולים לברוח מטורפים אפשריים ולכן ינקטו בכל אמצעי כדי להתבצר, כמו על ידי הצמחת קונכייה סידנית ולהתיישב במקומות ניידים, כמו אוניות וספינות.

קביעות המקום ודרך תזונתו גררו אחריו שינויים רבים במבנה גופו בהשוואה לסרטנים האחרים.
בלוט הים מונח בתוך הקונכייה במצב הפוך, רגליו כלפי מעלה ועורפו כלפי מטה, ראש של ממש אין לו וגם עיניים לא, הבטן מתנוונת אצלו וגם המחושים נעלמים בשלב הבוגר. 
שאר חלקי הגוף עטופים בקרום בשרני הקרוי "גלימה". לבלוט הים 6 זוגות רגליים שתפקידן תזונתי בלבד ועליהן שפע של זיפים צפופים והן (פרט לאיבר הזכרות) האיברים היחידים המושטים אל מחוץ לקונכייה. כשאר הסרטנים, בלוט הים מתנשל לעתים קרובות.

הקונכייה דומה ללוע של הר געש, העשויה 6 לוחיות היקפיות הדבוקות חזק לתשתית. אצל סוג בלוטן ים אחד הלוחיות הן בערך שוות בגודלן ואצל בלוטון ים אחר אחת הלוחיות גדולה בהרבה מהשאר. בעוד שש הלוחיות קבועות במקומן הרי לוחיות ההסגר שבמרכז הן ניידות, והן יכולות להיפתח ולהיסגר באמצעות שרירים. גובה הקונכייה הוא פונקציה של בית הגידול. אותם המינים החיים באזור של מפץ גלים עז, הם בעלי קונכייה שטוחה שאינה מהווה התנגדות לגלים המחליקים עליה, לעומתם למינים החיים במים עמוקים או שקטים יש לרוב קונכייה גבוהה. לבלוטי ים צעירים קונכייה קטנה ובהירה, ואילו לבלוטי ים בוגרים קונכייה גדולה וכהה. 

גופו של בלוט הים גדל כמו בסרטנים אחרים תוך כדי התנשלות. קונכייתם של חלזונות גדלה בדרך של הוספת סיבוב נוסף בכל שלב של גידולם. לגבי התהליך בו גדלה קונכייתו של בלוט הים אין אחדות דעים בין החוקרים: יש הסוברים כי בזמן הגדילה של הקונכייה ישנה המסה של השכבה הפנימית, ויחד עם זאת הוספת חומר החוצה. וישנם הסוברים כי הקונכייה גדלה מלמטה כלומר עם הגיל חומר הקונכייה מהבסיס נוסף וכל עולה הקונכייה כלפי מעלה.

בלוט ים ניזון מסינון פלנקטון וחומר רקב זעיר. ששת זוגות רגליו פועלות כרשת פלנקטון מעולה, הרגליים מוצאות החוצה מבעד ללוחיות הנפשקות על ידי לחץ נוזלי הגוף ומוחזרות על ידי שרירים. הרגלים נפשקות לצדדים ולאחר מכן מתקרבות ונסגרות הן מוצאות נגד זרם המים.
על הרגליים של בלוט הים זיפים צפופים המסוגלים לסנן מהמים חלקיקים בגודל זעיר. אצל בלוטי הים שחיים גבוה על הסלע מהירות הרגליים גבוהה במיוחד מפני שעליהם למהר טרם יסוגו המים ולעתים המינים הטבולים רוב הזמן במים איטיים יותר.

הנשימה ומחזור הדם אצל סרטנים מתבצע על ידי נשימה בזימים. אצל בלוט הים מתבצע חילוף הגזים לא בזימים אלא בעיקר ב"גלימה" ובמידה מסוימת מבעד לרגליים. תנועות הרגליים מכניסות פרט למזון גם מים עשירים בחמצן, ובנוסף מבצע הגוף כולו תנועות מעלה-מטה בתוך הקונכייה ותנועות אלה שואבות מים עשירי חמצן ומבעד לסדק צר בין לוחיות הסגר פולטות מים עשירי פחמן דו-חמצני. 
לבלוטי הים הטבולים תמיד במים אין בעיות בנשימה, אך אלו שחשופים ממי הים עליהם לאצור מים מתחת ללוחיות הסגורות הרמטית ומידי פעם נפשקות הלוחיות ודרכו חודר חומר המתמוסס במים שבתוך בלוט הים. למינים אלו יש כנראה גם מידה מסוימת של נשימה אנאירובית. לבלוטי הים אין לב ואין צינורות דם, ונוזל הגוף מוזרם אצלם על ידי תנועות הגוף מעלה ומטה.

בזחל

בניגוד לחיי הקבע של הבוגר עובר הזחל במשך שבועיים-שלוש מסעות והרפתקאות. הוא מתחיל את חייו בתור NAUPLIUS והוא נבדל משאר NAUPLII בזוג קרניים בקידמת הגוף שמופנות לצדדים. הזחל מהווה חלק ניכר של הפלנקטון  הימי, והוא מתנשל שש פעמים ותוך כדי כך פושט ולובש צורתו.

השלב הבא הוא METANAUPLIUS, בו הוא ניזון מחומר רקב ומפלנקטון. על ידי נשל נוסף הוא נהפך לצורת הזחל האחרונה המכונה "צדפונית" שהוא שלב מעבר בין הזחל לבוגר. הוא מכונה כך כי יש לו זוג קשוות ויש לו עיניים מורכבות , עינית רשושה, זוגות רגליים ומחושים. מדי פעם הוא יורד על הסלעים ומחפש מקום התיישבות מתאים. בלוטי הים הבולטים מפרישים ARTHROPODIN שנספג בסלע.

מתברר שהצדפונית יודע להבחין בין ה ARTHROPODIN של בני מינו לבין זה של מיני בלוטי ים אחרים. לאחר שהצדפונית מצא מקום מתאים בתוך מושבות הבלוטים, הוא נצמד תחילה לתשתית באמצעות כפתורי הצמדה, ולאחר מכן מופרש מן המחושים חומר הדומה בתכונותיו למלט, המקבע אותו למקום שבחר. אם יבוא גל ויפגע בזחל המתחיל להידבק בטרם התקשה הדבק יטולטל ממקומו ולא יוכל להידבק שנית. לאחר שנדבק עוברים על הצדפונית שינויים מכריעים:
* גופו מסתובב
* הקשוות נעלמות ותחתן מופיעה ה"גלימה" הבשרנית
* הראש והעיניים מתנוונים 
* ה"גלימה" מפרישה עתה בהדרגה את הלוחיות של הקונכיות תוך פרק זמן מופיע בלוט ים מושלם וצעיר.

תנאי החיים

ישנם בלוטי-ים החיים במים עמוקים על גבי בע"ח שונים, וישנם הנצמדים לכלי השייט השונים. הבלוטים המתיישבים על סלעי החוף הבולטים ממי הים, חיים בתנאים קיצוניים' בהיותם נתונים למפץ הגלים ולשפל, ובתנאי ים רגוע גם למשך זמן ארוך. מי הים מגיעים אליהם לרוב רק כמי התזה. 
בוצע ניסוי ובו הוכיחו כי במשך שלוש שנים הוכנסו בלוטי-ים למי-ים רק פעם בחודש למשך יום או יומיים והם החזיקו מעמד ללא בעיות, ולכן ניתן לומר כי בלוטים אלה חיים בתנאים שכמעט אף בע"ח אינו מסוגל להחזיק מעמד בהם. המוזר הוא שדווקא בלוטים אלו החיים בתנאים כה קיצוניים מופיעים בצפיפות בלתי רגילה. בנוסף למפץ הגלים ולחשיפה הממושכת, הם מתמודדים עם שינויים קיצוניים בטמפרטורת, יובש ובגשמים על ידי סגירה הרמטית של לוחיות הסגר, לפני שהים נסוג.
 
בשפל, הם אוצרים מתחת ללוחיות כמות מים המאפשרת להם נשימה ומונעת התייבשות.

גם רבייתם של בלוטי הים היא יוצאת דופן בהשוואה לשאר הסרטנים. רוב בלוטי הים הם הרמפרודיטים כלומר זכר ונקבה כאחד, וזאת בשל היותם קבועי מקום. כל פרט מפרה את שכניו, מופרה על ידם. יש להם איבר זכרות המוצא מבין הלוחיות לתוך פרט שכן, הביצים המופרות נשארות בתוך חלל ה"גלימה" ושם הם מתפתחות עד להגיען לשלב ה-NAUPLII ומשתחררות מההורה ומצטרפות לפלנקטון הימי. מתברר שלפני שהזחלים יכולים להשתחרר על ההורה להפריש חומר בקיעה ובלעדיו יישארו הזחלים בתוך עטיפת הביצים. ההורה מפריש את חומר הבקיעה רק כשבמי הים יש מזון בשפע לזחלים.

ראו גם




צורת היקום הוא מונח בקוסמולוגיה המתייחס לגאומטריה ולמטריקה של היקום.

רקע
תאורית התפשטות היקום, התאוריה המקובלת כיום על רוב הקוסמולוגים, גורסת כי הגלקסיות מתרחקות זו מזו מאז הוצרותו של היקום במפץ הגדול.
מתאוריה זו עולות שלוש אפשרויות לגבי עתידו של היקום:
#תאוריית היקום הפתוח: ההתפשטות תמשך לנצח הגלקסיות יתרחקו זו מזו עוד ועוד והיקום יתקרר.
#ההתפשטות תעצר לאט לאט עד שהיקום יגיע למצב סטטי.
#תאורית היקום הסגור: ההתפשטות תעצר ותחל התכווצות של היקום בחזרה לעבר נקודה אחת.

כמות החומר ביקום
מה שיקבע את עתידו של היקום הוא כמות החומר בו - אם היא גדולה מספיק כדי ליצור כוח משיכה הדדי שיבלום את התפשטות היקום ואולי יכוץ אותו בחזרה, אם לאו. בעוד מדידת החומר הנראה ביקום נחשבת פשוטה יחסית, מדענים מנסים כבר שנים ארוכות לקבוע את כמות החומר האפל ביקום, ורק תשובה לשאלת כמות החומר הכללית ביקום תיתן תשובה לשאלת עתידו.

משמעות התאוריה
משמעות תאוריה זו היא כי המרחק בין הכוכבים והגלקסיות הולך וגדל, כך שבסופו של דבר יאבדו כל הכוכבים בחלל האינסופי. במצב זה, בשל פיזור כמות האנרגיה של היקום, שהיא סופית (ומוגבלת) במהותה, יגיע היקום למצב של קיפאון.

התפתחויות השנים האחרונות
במהלך המאה ה-20 הייתה מחלוקת בין מדענים באם תאוריה זו נכונה, והיו שהאמינו שהיקום ישוב ויתכווץ בכיווץ גדול (ההפוך למפץ גדול) אולם לאחרונה התגלו עדויות התומכות בתאוריית היקום הפתוח.
בנוסף, לאחרונה ישנן תאוריות הגורסות כי לא רק שהתפשטות היקום לא תעצר, אלא שקצב ההתפשטות יגדל, עקב כוחות דחייה הנוצרים בריק שבין הגלקסיות. לפי תאוריה זו תתרחש התפשטות אינפלציונית של היקום, כלומר כזו שהקצב שלה גדל.




היכל הספר, אגף של מוזיאון ישראל, מצוי בגבעת רם, בירושלים, ומשמש משכנן של תגליות ארכאולוגיות יוצאות דופן: מגילות מדבר יהודה וכתבי-יד עתיקים ונדירים של התנ"ך, כגון כתר ארם צובה.

אדריכלות
במקור תוכנן המבנה להוות חלק מהספרייה הלאומית על קמפוס גבעת רם של האוניברסיטה העברית הסמוכה.

המבנה תוכנן על ידי האדריכל ארמן פיליפ בארטוס (1910 - 2005) אשר נבחר בשנת 1955 על ידי מממן הפרויקט, דוד שמואל גוטסמן (1885 - 1956), אשר רכש ארבע מהמגילות עבור המוזיאון והסכים לממן את המבנה להצגתן. האדריכל בארטוס נבחר בשל קשריו המשפחתיים לגוטסמן, ונישואיו לסלסט רות, ביתו של גוטסמן. עם בארטוס שיתף פעולה בתכנון המבנה האדריכל פרדריק ג'ון קיזלר (1890 - 1965).

בחירת האדריכלים עוררה התנגדות רבה בקרב אדריכלים ישראלים אשר טענו כי למבנה בעל חשיבות זה יש לבחור אדריכלים מקומיים. הביקורת הועלתה בעיקר נגד הנפוטיזם וכן נגד ההשכלה הארכיטקטונית של קייסלר אשר לא סיים את לימודי האדריכלות שלו (אותם עשה בווינה וברלין) והיה חסר תואר רשמי (אף שהיה לו רישיון של מדינת ניו יורק לעסוק באדריכלות).

למרות הביקורות שליוו את הקמת המבנה, נחשב המבנה מיד עם חנוכתו לאחד מהמבנים בעלי רמת הגימור הגבוהה בישראל, כמו כן, נחשב המבנה ליצירה האוונגרדית היחידה שנוצרה בישראל.

תיאור המבנה

המבנה מורכב ממסדרון תת-קרקעי המוביל לאולם המצוי מתחת לכיפה. שני-שלישים של האולם בנויים מתחת לפני השטח, וכיפתו משתקפת בברכת המים המקיפה אותו. הכניסה להיכל הספר נמוכה ממפלס המוזיאון. בין הכניסה לאולם המרכזי מבנה דמוי מערה בו מוצגים כלים המתאים את חיי קהילת האיסיים במדבר.

הסמיכות של הכיפה הלבנה לקיר הבזלת השחור שלידו - צורות גאומטריות מנוגדות כל כך - יוצרת תופעה מיוחדת ורבת רושם בנוף. צורה זו באה לסמל את מאבק "בני האור" ב"בני החושך" כפי שהאמינה כת האיסיים, שמייחסים לה את כתיבת מגילות מדבר יהודה המוצגות בהיכל.

במקור על פי תכניות האדריכל, הייתה אמורה לבעור אש במרכז המבנה המעוגל. להבת האש תוכננה כך שתצא מהפתח שבקודקוד המבנה, כשמזרקות המים מפוזרות סביבה. בשל קשיים כלכליים לא בוצע הדבר לבסוף (מזרקות המים אומנם קיימות). עם חידוש המבנה בשנת 2005, בכוונת אדריכל השימור נחום מלצר היה להשלים את אלמנט הבעירה במבנה, אך בשל החמרת תקנות מכבי האש בישראל, לא התאפשר עוד לבצע את הדבר.

כיפה מחודדת
דמוית בצל הבנויה מבטון ומחופה באריחים של חרסינה לבנה. הכיפה מוצבת בתוך בריכת מים רבועה, במבט- על רואים שתי צורות הנדסיות מושלמות: ריבוע ובתוכו עיגול.

המים
יוצרים מערכת של מזרקה דינמית המצטרפת לכל המערכת המתפקדת כפסל סביבתי.
הבריכה נתפסת גם במשמעות של בריכת טהרה (רעיון זה משקף את תפיסת עולמם של אנשי כת מדבר יהודה)

הכיפה
עוצבה כסמל חזותי המבוסס על תרבות העבר-מזכירה בצורתה קבר קדוש או מכסה של כד הדומה לצורות של מכסי הכדים שבהם נמצאו המגילות הגנוזות.
הכיפה שומרת על קנה מידה אנושי ואינה מאפילה על הממצאים שבתוכה. היא כמו שומרת על אוצר יקר החבוי בתוכה. המפלס שמתחתיה  מסמל את המערות שבהן נמצא אוצר זה.
הכיפה מכסה מבנה ששני שלישים ממנו חפורים באדמה כסמל לצורך המדינה הצעירה להכות שורשים ולהאחז בקרקע.

הקיר השחור
מסמל את הגלות ואת הנטל שרבץ על עם ישראל במשך 2000 שנה.
צבעו מנוגד ללובן הכיפה-צבע המסמל את ההתחדשות העם בארצו. אל המפלס התחתון יורדים במדרגות חיצוניות הנמצאות בסמוך לקיר השחור. המדרגות מוגנות באמצעות מעקה הבנוי מעמודי אבן גבוהים ונמוכים לסירוגין.
הירידה בהן משולה לירידה למקווה טהרה, כדי ליצור אצל המבקר תחושה שהוא עובר מעין טקס טהרה לפני כניסתו להיכל.

היציאה
אל מחוץ למבנה מלווה בתחושה של חזרה למציאות ולהווה, לאחר חוויה דתית והיסטורית.

תצוגות היכל הספר

מרבית המגילות אינן מוצגות במוזיאון על מנת לאפשר את שימורן. על מנת להגן על המגילות מוצג קטע ממגילה בין 3 ל-6 חודשים, ולאחר מכן מוחזר לשימור ומוחלף במקטע אחר.
בקומה התחתונה של האולם מוצג כתר ארם צובא.

המבנה בקולנוע ובטלוויזיה
בשל ייחודו של המבנה, שימש המבנה כרקע למספר סרטי מדע בדיוני. כמו כן, בהיכל הספר צולם שלב הגמר של כל פרק מפרקי סדרת הטלוויזיה הצופן ששודרה בערוץ הראשון.

קישורים חיצוניים

*




 
 
 

בסטטיסטיקה, חוק המספרים הגדולים הוא שמם המשותף של שני משפטים העוסקים בהתנהגות הממוצע במדגמים גדולים, הנקראים החוק החלש והחוק החזק. משפט הגבול המרכזי מספק תאור מדוייק יותר של התנהגות הממוצע, אבל חוקי המספרים הגדולים חלים במקרים כלליים יותר.

החוק החלש

לפי החוק החלש של המספרים הגדולים, סדרת הממוצעים מתכנסת בהסתברות אל התוחלת, כלומר, הסיכוי של הממוצע להיות רחוק מן התוחלת שואף לאפס כאשר גודל המדגם שואף לאינסוף. ניתן להסיק את החוק מאי שוויון צ'בישב.

תהי <Math Formula> סדרה של משתנים מקריים בלתי מתואמים (לאו דווקא בלתי תלויים), בעלי אותה תוחלת <Math Formula>, ובעלי שונות חסומה. נסמן <Math Formula>. החוק החלש של המספרים הגדולים קובע שלכל <Math Formula>, 
מתקיים <Math Formula>, כלומר: ההסתברות שהממוצע יהיה רחוק מן התוחלת, שואפת לאפס.

החוק החזק

החוק החזק של המספרים הגדולים קובע שסדרת הממוצעים מתכנסת כמעט בוודאות, ושגבולה הוא התוחלת. מהתכנסות כמעט בוודאות הנובעת מהחוק החזק אפשר להסיק את החוק החלש; מצד שני, ההתכנסות בהתפלגות של <Math Formula> שאותה מבטיח משפט הגבול המרכזי, גוררת התכנסות כמעט בוודאות של הממוצעים.

תהי <Math Formula> סדרה של משתנים מקריים בלתי תלויים בעלי אותה התפלגות, שיש לה תוחלת <Math Formula> ושונות סופית. נסמן <Math Formula>. החוק החזק של המספרים הגדולים קובע שבהסתברות 1, מתקיים <Math Formula>.

המתמטיקאי יליד רוסיה אנדריי קולמוגורוב (1903-1987), הראה שהמשפט מתקיים גם אם המשתנים אינם שווי התפלגות, ובלבד שיש להם אותה תוחלת, ושסדרת השונויות מקיימת את תנאי קולמוגורוב: הטור <Math Formula> מתכנס.

ראו גם
*משפט הגבול המרכזי
*חוק המספרים הקטנים

קישורים חיצוניים
* 



אלאניס נאדין מוריסט (באנגלית: Alanis Nadine Morissette) נולדה ב-1 ביוני 1974) היא זמרת, כותבת שירים ושחקנית קנדית זוכת שבעה פרסי גראמי. 

מוריסט החלה את הקריירה שלה בקנדה. כנערה שיחררה שני אלבומי דאנס-פופ; Alanis (1991) ו-Now Is The Time (1992).
אלבומים אלו הופצו בקנדה בלבד.
אך ב-1995 שיחררה לראשונה בהפצה בינלאומית את אלבומה Jagged Little Pill, האלבום מכר למעלה מ-33 מיליון עותקים ועומד בשיא המכירות לאלבום בכורה אי פעם.
נכון להיום, שיחררה מוריסט עוד ארבעה אלבומי אולפן, שסך כל מכירותיהם מוערך למעלה מ-60 מיליון.

ילדותה
אלאניס מוריסט נולדה באוטאווה שבקנדה. הוריה, אלן וג'ורג'יה מוריסט, היו מורים בבית ספר והיא התגוררה עימם ועם אחיה התאום וויד ואחיה הבכור צ'אד. אלאניס נקראה על שם אביה. היא החלה לכתוב שירים בגיל צעיר, ולדבריה כתבה את שירה הראשון עוד בגיל 9. מוריסט חסכה כסף אותו הרוויחה מהופעתה בתוכנית הטלוויזיה לילדים "You Can't Do That On Television" ("אינכם יכולים לעשות זאת בטלוויזיה") ובעזרתו שחררה את הסינגל "Fate Stay With Me" עם צד ב' של "Find The Right Man".

מוריסט ניסתה להתקבל לעולם המוזיקה דרך תוכנית כשרונות בשם "Star Search", אך נכשלה לאחר הסיבוב הראשון.

תחילת הקריירה
ב-1990 חתמה מוריסט חוזה עם MCA Records ובשנת 1991 הוציאה את אלבום הבכורה שלה באורך מלא, שנקרא בפשטות "אלאניס", עם המפיק לסלי הו. באותו זמן, שם הבמה שלה היה "אלאניס", כדי למנוע בלבול אפשרי עם זמרת קנדית אחר, אלאנה מיילס. האלבום היה אלבום פופ לכל דבר וסגנונו היה סגנון המכונה כיום באבל-גאם פופ (מוזיקת מסטיק). האלבום קיבל פלטינה כפולה (מכירות של מעל 100,000 עותקים) והסינגל הראשון שלו, "Too Hot", הגיע למצעד עשרת המושמעים ביותר הקנדי. 

ב-1992 הייתה מוריסט מועמדת לפרסי הג'ונו, המקבילה הקנדית לגראמי האמריקאי, בשלוש קטגוריות: סינגל השנה, שיר הדאנס הטוב ביותר והזמרת המבטיחה ביותר, שבו זכתה. באותה שנה הוציאה את האלבום "Now is the Time". באלבום זה ניסתה אלאניס להתרחק מסגנון הדאנס-פופ של אלבומה הראשון. האלבום כלל את הסינגל "An Emotion Away", אך מכר פחות מחצי העותקים של אלבום הבכורה. עם הוצאת שני האלבומים פג החוזה שלה עם MCA-קנדה.

המעבר ללוס-אנג'לס
ב-1993 מוריסט עברה מאוטווה, לטורונטו, שם התגוררה בפעם הראשונה בחייה לבדה, ופגשה מספר מחברי שירים; אך התוצאות תיסכלו אותה. מעבר מאוחר יותר לנשוויל אף הוא התגלה כלא פורה.

מוריסט החלה לנסוע ללוס אנג'לס ולעבוד עם מספר רב של מוזיקאים ככל הניתן, בתקווה למצוא שותפים. בפרק זמן זה פגשה את המפיק והמחבר גלן באלארד. על-פי באלארד, החיבור היה "מיידי" ואחרי פגישה שנמשכה 30 דקות הם החלו להקליט שירים בסטודיו הביתי של באלארד. שירם המשותף הראשון היה "The Bottom Line".

נקודת המפנה בפגישותיהם הייתה השיר "Perfect", שנכתב והוקלט ב-20 דקות. מוריסט אילתרה את מילות-השיר לצלילי נגינתו של באלארד בגיטרה. הגרסה שמופיעה באלבום Jagged Little Pill היא הגרסה ששניהם הקליטו יחד, וזוהי ההקלטה היחידה של השיר בביצוע שניהם. עם "Perfect" הסכר נפרץ ומחשבותיה ורגשותיה של אלאניס מצאו את דרכם אל הנייר בקצב מסחרר.

באפריל 1995 אלאניס חתמה עם חברת התקליטים Maverick Records.

תקופת Jagged Little Pill) 1995 - 1998)
ב-1995, בגיל 21, מוריסט הוציאה את האלבום הבינלאומי הראשון שלה, Jagged Little Pill. הציפיות היו נמוכות והאמרגן של אלאניס, סקוט ולש, שהיה ידיד ותיק, הודה לאחר מכן שלא ציפה שהאלבום ימכור יותר מ-250,000 עותקים. האלבום עמד במקום ה-118 במצעד ה-Billboard 200.

דברים השתנו במהרה כאשר די-ג'יי מלוס-אנג'לס מתחנת רדיו גדולה נתקל בשיר "You Oughta Know" והחל להשמיע אותו ללא הפסקה. השיר משך תשומת לב והקליפ שודר שוב ושוב ברשת MTV. המאזינים נדהמו והתענגו על השימוש הגס והבוטה במילים בשיר, תופעה נדירה עבור אמנית באותו זמן.

בעקבות ההצלחה מוריסט שיחררה להיטים נוספים מאלבום זה, ביניהם "Hand In My Pocket", ו-"Ironic", שהיה ללהיט המצליח ביותר באלבום זה. הלהיטים הרבים מהאלבום השאירו אותו ברשימת 20 האלבומים המובילים במשך יותר משנה. האלבום מכר כ-30 מיליון עותקים ברחבי העולם, מתוכם 16 מיליון בארצות הברית לבדה. 
האלבום זיכה את מוריסט במועמדות ל-6 פרסי גראמי, מהם זכתה ב"אלבום השנה", "הופעת הרוק הנשית הטובה ביותר", "שיר הרוק הטוב ביותר" ו"אלבום הרוק הטוב ביותר".

מנגד, מבקרים רבים ראו במוריסט כבובת תעשיית המוזיקה. נאמר עליה שהיא מציגה את יצירותיו של גלן באלארד, למרות הטענות כי היא כתבה את כל הטקסט והלחינה את רוב השירים שבאלבום. אחרים טענו ששינוי התדמית המפתיע שלה הוא "מחושב, מניפולטיבי וחמדני". המעריצים אמרו בתגובה שביקורות כאלה אינן מכירות בהתפתחות המוזיקלית של מוריסט כבר מגיל 17.

מאוחר יותר באותה שנה אלאניס יצאה למסע הופעות בן שנה וחצי כתמיכה לאלבום. ה-די.וי.די. Jagged Little Pill - Live תיעד את מרבית המסע הזה.

תקופת Supposed Former Infatuation Junkie) 1998-2002)
ב-1998 מוריסט הקליטה את "Uninvited", שיר נושא לסרט "עיר של מלאכים". השיר מעולם לא יצא רשמית כסינגל, אך הוא זכה לזמן אוויר רב בשידורי הרדיו ואף העניק למוריסט מועמדות לפרס גלובוס הזהב בקטגוריית "שיר הנושא הטוב ביותר".

מאוחר יותר באותה שנה מוריסט הוציאה את Supposed Former Infatuation Junkie, שוב בשיתוף פעולה עם גלן באלארד. הן המעריצים והן המבקרים היו מופתעים מסגנון הכתיבה החדש של מוריסט, כיוון שרבים מהשירים בדיסק שברו את הנוסח המסורתי של מבנה שיר, כגון "The Couch" ו-"Unsent". האלבום אכזב ועל אף שהגיע למקום הראשון במצעד ה-Billboard 200, התוכן האישי של שיריו הרחיק מעריצים רבים ואחרי 28 שבועות בלבד הוא נשר מהרשימה, כשהוא מכר 2.5 מיליון עותקים בלבד. מחוץ לארצות הברית, האלבום מכר כ-10 מיליון עותקים.

ב-1999, "Uninvited" זכה בשני פרסי גראמי - "שיר הרוק הטוב ביותר" ו-"ביצוע הרוק הווקאלי הטוב ביותר לאישה". הסינגל הראשון, "Thank You", היה מועמד לגראמי ל"ביצוע הפופ הווקאלי הטוב ביותר לאישה". באותה שנה מוריסט הוציאה את האלבום האקוסטי (מופע חי) "MTV Unplugged".

ב-1999 מוריסט הופיעה בתור אלוהים בסרטו של קווין סמית' "דוֹגמה". 
בשנת 2000, ביצעה סיבוב הופעות בעולם, בין השאר בהודו, טורקיה, קובה, לבנון וישראל.
לישראל נחתה לשתי הופעות, האחת בקיסריה (19.7), השנייה בראשון לציון (20.7). את הופעותיה חיממה להקת סופרגראס. לשתי ההופעות אזלו הכרטיסים ובסה"כ צפו בהן 30,000 אנשים.

תקופת Under Rug Swept) 2002-2004)
ב-2002, לאחר הפסקה בת 4 שנים, מוריסט הוציאה את אלבומה הבינלאומי השלישי, Under Rug Swept, לראשונה ללא עזרתו של גלן באלארד. האלבום הוליד להיט נוסף, "Hands Clean", הגיע למקום הראשון במצעד ה-Billboard 200 ומכר 215,000 עותקים בשבוע הראשון. בסופו של דבר נמכרו מעט למעל מיליון עותקים בארצות הברית לבדה, למרות שרק שיר אחד זכה להכרה ולזמן שידור משמעותי ברדיו. מוריסט זכתה בעוד פרס Juno עבור מפיקת השנה על עבודתה באלבום זה.

בדצמבר 2002 מוריסט הוציאה חבילה משולבת של דיסק מוזיקה ודי.וי.די, "Feast on Scraps", שכלל קונצרט במופע חי, 8 שירים לא רשמיים מההקלטות של Under Rug Swept וגרסה אקוסטית ללהיט "Hands Clean". האלבום היה מועמד לפרס ג'ונו בקטגורית אלבום השנה.

בנובמבר 2003 מוריסט הופיעה במחזה The Exonerated בברודוויי כיסאני ג'ייקובס, אסירה שנידונה להוצאה להורג ומשוחררת אחרי שהוכח שהיא לא ביצעה את הפשע.

תקופת So-Called Chaos) 2004-2005)

מוריסט הוציאה את אלבומה הרביעי "So Called Chaos" ב-2004, כשהכתיבה וההפקה נזקפו לזכותה. בשבוע הראשון נמכרו 115,000 עותקים והאלבום הגיע למקום החמישי ב-Billboard 200.

באותה שנה אף הנחתה את טקס פרסי הג'ונו שנערך באדמונטון, קנדה.

ביוני 2004 מוריסט הכריזה על אירוסיה לשחקן ריאן ריינולדס . תאריך החתונה לא נקבע.

ב-11 בפברואר 2005, אלאניס קיבלה אזרחות אמריקאית, בעודה שומרת על אזרחותה הקנדית. היא רואה את עצמה כקנדית-אמריקאית.

בפברואר 2005 היא הייתה כוכבת אורחת בתוכנית הטלוויזיה הקנדית "Degrassi: The Next Generation" בהשתתפות מכריה מ"דוגמה" - השחקן ג'ייסון מיוס והבמאי קווין סמית'.

ב-13 ביוני 2005 הוציאה מוריסט גרסה אקוסטית של Jagged Little Pill. מסע ההופעות לקידום אלבום זה נמשך חודשיים בקיץ 2005, ומוריסט ביכרה להופיע במקומות אינטימיים ותיאטראות קטנים.

לאחרונה הופיעה בפרסומת לחברת האופנה GAP, והוציאה גירסת כיסוי לשירו של הזמר סיל "Crazy" , אשר נכלל באלבום הלהיטים הגדולים ביותר שלה, "אלאניס מוריסט - האוסף", שיצא ב-8 בנובמבר 2005.

2008 (Flavors Of Entanglement)
בתקופה של בין so called chaos לאלבומה הבא שיצא ב-2 ביוני 2008, עברו למעלה מ-4 שנים, תקופה שבה הספיקה להפרד מארוסה.

באפריל 2007 החלה לעבוד על אלבומה הבא יחד עם גיא סיגסוורת' (ביורק, מדונה, פרו פרו).

לקראת צאת האלבום ב-14 באפריל 2008 שיחררה מוריסט את הסינגל הראשון מתוכו- Underneath, סינגל שהקליפ עבורו זיכה אותו בשלושה פרסים בפסטיבל קליפים וסרטים קצרים בספטמבר 2007.

מינואר 2008 יצאה לסיבוב הופעות מוצלח עם Matchbox 20 בארצות הברית, שכמעט כל כרטיסיו נמכרו.

ב-2009 הופיעה בתפקיד קבוע בעונה החמישית של הסדרה "העשב של השכן", בה גילמה דמות של רופאה.

חיים אישיים
מוריסט התחתנה במאי 2010 עם הראפר מריו טרידווי, ובדצמבר 2010 נולד בנה הבכור.

מוריסט היא טבעונית.

דיסקוגרפיה
* 1991 - Alanis (יצא לאור רק בקנדה)
* 1992 - Now is the Time (יצא לאור רק בקנדה)
* 1995 - Jagged Little Pill 
* 1998 - Supposed Former Infatuation Junkie
* 2002 - Under Rug Swept
* Feast On Scraps - 2002 שירים שיצאו בנוסף ל-DVD
* So Called Chaos - 2004
* JLP Acoustic - 2005
* 2008- Flavors of Entanglement 

מיני אלבומים
* 1996 - Space Cakes

אלבומי הופעה חיה
* 1999 - Alanis Unplugged

DVD
*1997 - Jagged Little Pill, Live
*2002 - Live in Navajo Nation
*2002 - Feast On Scraps
*2006 - VH1 Storytellers

אלבומי אוסף
* 2005 - Alanis Morissette: The Collection

קישורים חיצוניים

*
*
*, הארץ

הערות שוליים



חלבוני G הם חלבונים השייכים לקבוצת אנזימי GTPases ומשתתפים במסלולי מעבר אותות בתא (מסלולי בקרה תוך תאיים אשר מופעלים בתגובה לאותות חיצוניים). שמם נובע מיכולתם לקשור GTP (השם המלא הוא guanine nucleotide-binding proteins, ובקיצור חלבוני G). חלבוני G מתווכים תהליכים רבים ברמה התאית. ישנם כ-1000 קולטנים שונים בגוף האדם המשתמשים בחלבוני G לצורך העברת אותות אל פנים התא. בין יתר פעילויותיהן, ניתן לציין כדוגמה כי חלבוני G מעורבים במסלולי הבקרה מסרים הנקלטים מפוטונים, ריחות, הורמונים ונוירוטרנסמיטורים לכיוון גרעין התא.

אלפרד גילמן ומרטין רודבל היו חוקרים אשר גילו וחקרו את החלבון ועל כך הוענק להם פרס נובל בשנת 1994.

סוגים של חלבוני G
ניתן לסווג את חלבוני G לשני סוגים:
*הטרוטרימרים (לעתים מתייחסים אליהם כחלבוני G גדולים). משופעלים על ידי קולטנים (רצפטורים) טרנסממברנלים החוצים את הממברנה שבע פעמים (7TM). מורכבים מ-3 תתי יחידות: אלפא(α), בטא(β) וגמא(γ). יחידת אלפא היא זו שקובעת את תפקיד החלבון ויכולה לשמש כמעין מפסק מולקולרי. כאשר תת-יחידה אלפא קשורה ל-GTP המסלול משופעל, וכאשר היא קשורה ל-GDP המסלול כבוי.
*מונומרים, או חלבוני G קטנים. הם הומולוגים לתת-יחידה אלפא (α) של ההטרוטרימר. החלבון Ras, המשתתף בהעברת אותות של מסלולי גדילה והתמיינות, הוא דוגמה לחלבון G מונומרי.

המנגנון הנפוץ של ההטרוטרימרים

שפעולם
במצבו הלא פעיל, הקומפלקס ההטרוטרימרי של חלבוני G קשור לקולטן המצומד לחלבון G הנמצא על פני מעטפת פנים התא. קישור סלקטיבי של מולקולת סיגנל-ראשוני לקולטן טרנסממברנלי החוצה את הממברנה 7 פעמים (7TM) משרה שינוי מבני ברצפטור וכתוצאה מכך משרה שינוי קונפורמציה בחלבון G ומשפעל אותו. שפעול חלבון G מתבטא בכך שתת-יחידת אלפא קושרת GTP במקום GDPונפרדת מיחידות בטא וגמא. כעת תת-יחידה אלפא פעילה ויכולה לשפעל אנזימים שונים ולהמשיך את תגובת השרשרת בתא. 
 
הפסקת הפעילות
לתת יחידה Gα יש גם פעילות של GTPase, אך הקצב הקטליטי שלה נמוך ולכן רק לאחר זמן מה (שניות) היחידה Gα מעודדת את הידרוליזת GTP ל-GDP+Pi. כאשר Gα קושרת שוב GDP (בעקבות ההידרוליזה), היא חוזרת לקונפורמציה הקודמת ונקשרת חזרה ליחידות Gβγ והעברת הסיגנל מסתיימת. כעת יכול להתחיל מחזור העברת סיגנלים חדש.

סוגים של חלבוני Gα
למרות שמבנם הכללי דומה, ישנם קומפקלסים שונים של חלבוני G הטרוטרימרים (Gαβγ), הנבדלים במסלולים בהם הם משתתפים. כל קומפלקס ישופעל על ידי קולטן שונה, וישפעל חלבוני מטרה שונים. ההבדלים בין הקומפלקסים השונים מתבטאים בהבדל בתת-יחידה אלפא. ידועים מספר תתי יחידות אלפא, כגון:    Gα_12/13_   ,Gαi,   Gαq,   Gαs ונוספים. 
 
לדוגמה:
*ההורמון גלוקגון נקשר לקולטן 7TM, אשר לקומפלקס המכיל תת-יחידה Gαs. לאחר שפעולה Gαs-GTP נקשרת לאנזים אדנילט ציקלאז אשר יוצר את מולקולת הסיגנל השניוני cAMP. בהמשך המסלול cAMP משפעל את הקינאז PKA.
*לעומת זאת, ישנם הורמונים המשפעלים קולטן הקשור לקומפלקס חלבוני G המכילים תת-יחידה Gαq. תת-יחידה זו משפעלת את האנזים פוספוליפאז C, ובהמשך המסלול משופעל קינאז בשם PKC.
מובן כי שפעול קינאזות שונות (PKA לעומת PKC) על ידי חלבוני G השונים (Gαs לעומת Gαq, בהתאמה) מוביל לתגובה תאית שונה לסיגנל.
ישנם חלבוני Gα נוספים (כגון Gαi), המשתתפים במסלולי מעבר אותות שונים, שלא פורטו כאן. 

מחלות הקשורות לפעילות חלבוני G
פעילות חלבוני G הכרחית למספר מסלולי העברת אותות בתא. תפקוד לקוי של חלבונים אלה יכולה לגרום למחלות כגון סרטן וסכרת.

ראו גם
*מעבר אותות
*קולטן המצומד לחלבון G

קישורים חיצוניים
* דוידסון אונליין - מאגר מדע: סרטון עם הסברים.



 
 
 
ZigBee הוא פרוטוקול לתקשורת אלחוטית מקומית בגלי רדיו, המתאפיין בצריכת הספק נמוכה, בקצב שידור מהיר עבור מעט הודעות, וזמני התחברות מהירים. שכבות התקשורת הנמוכות (PHY, MAC) מבוססות על תקן IEEE 802.15.4 (ראו ). שכבת הרשת הוגדרה על ידי.

ביצועים עיקריים

* טווח: כ-50 מטר
* תחומי תדר: שלושה 2.4-2.4835 גיגהרץ, 902-928 מה"צ, 868-870 מה"צ
* קצב נתונים: בין קילוביט לשנייה עד 250 קילוביט לשנייה (תלוי בתחום התדר)

יישומים מיועדים

רשתות חיישנים ביתיים ובבתי עסק, שלט רחוק אלחוטי למוצרי שמע וחוזי, 
ניטור רפואי, בקרת אורות, בקרת חימום, חיבור אלחוטי של גלאי עשן, אש, תזוזה. 

השם Zig Bee לקוח מ"ריקוד הזיג-זג של הדבורה" המיועד להעביר מידע בין דבורים.

שימושים

הזיגבי מיועד לאפליקציות המעבירות מעט מידע ודורשות כמות נמוכה מאוד של חשמל. כדי להיות מותאם לזיגבי, המכשיר צריך להיות מסוגל לפעול עם סוללה במשך שנתיים. שימושים לדוגמא: בית חכם, תאורה חכמה, בקרת טמפרטורה, סנסורים מסוגים שונים, איסוף מידע רפואי, בקרה תעשייתית, זיהוי עשן ועוד.

ראו גם
* שן כחולה
* Wi-Fi

קישורים חיצוניים
*


בדיחה פנימית או בדיחה פרטית היא בדיחה שהבנת ההומור בה מותנית בידע מוקדם, צורת חשיבה או תפיסה, שיש רק לאנשים השייכים לקבוצה מסוימת. ידע, צורת חשיבה או תפיסה אלה אינם רווחים בכלל האוכלוסייה, ולכן הבדיחה עשויה להצחיק רק את אנשי הקבוצה אליה היא מיועדת.

קבוצות אלה יכולות להיות, לדוגמה:
*משפחה מצומצמת או מורחבת.
*אנשים בעלי אותו מקצוע או בעלי תחביב משותף.
*תושבי יישוב או אזור מסוים.
*תלמידים או מורים בבית ספר מסוים.
*צופים של סדרת טלוויזיה מסוימת או סרט פולחן מסוים.
*קוראים של ספר מסוים או סדרת ספרים מסוימת.
*משתמשי מערכת הפעלה מסוימת או תוכנת מחשב מסוימת.
*קבוצת חברים או עמיתים לעבודה.
*חיילים המשרתים באותו מחנה צבאי או באותה יחידה צבאית.
*חתך חברתי מסוים שחולק תפיסות תרבותיות דומות.

לרוב, אין זה מן הנימוס לספר בדיחה פנימית בנוכחות אדם שאינו שייך לקבוצה אליה מיועדת הבדיחה. לרוב, גם אין טעם לנסות לחלוק עמו את הידע הנדרש להבנת הבדיחה, שכן הסבר מפורט על נסיבות הבדיחה, בדרך כלל, מסיר ממנה את העוקץ. בדרך כלל נעשה שימוש בבדיחה פנימית כדי להגביר את הסולידריות הפנימית של קבוצת ההתייחסות. ניתן להשתמש בבדיחה פנימית גם כדי לרמוז בדרך עדינה לאנשים מסוימים שהם אינם שייכים לקבוצה אליה ניסו להתחבר.

לעתים, בדיחה שסובבת סביב נושא של מקצוע מסוים יכולה להצחיק גם אנשים שלא מבינים בו לעומק, אם הבדיחה דורשת רק ידע שטחי ובסיסי בנושא. עם זאת, סביר שאלו שמתעמקים בנושא ייהנו יותר מבדיחה זו.

בדיחה זו היא בבסיסה בדיחה פרטית, אך מכיוון שאנשים רבים שאינם פילוסופים יודעים שדקארט הגה את הביטוי "אני חושב, משמע אני קיים", הבדיחה יכולה להצחיק גם אותם. ניתן להבחין שאף יש טעות לוגית בבדיחה המכונה הכחשת הפותח.

דוגמאות

* דוגמה לבדיחה המובנת רק לפיזיקאים:

* דוגמה לבדיחה פנימית המובנת רק למתמטיקאים יהודים דוברי עברית: 

* דוגמה לבדיחה המובנת רק למתכנתי מחשבים: 

* 42 כתשובה לשאלה כלשהי זו אמירה שתשעשע רק את קוראי סדרת הספרים "מדריך הטרמפיסט לגלקסיה" של דאגלס אדאמס, בשל הצגתה שם כתשובה לחיים, ליקום וכל השאר (ראו גם מסגרת).




אליעזר (אלי) שקדי (נולד ב-16 באוגוסט 1957) הוא המפקד ה-15 של חיל האוויר, והחל מינואר 2010 מכהן כמנכ"ל אל על.‏‏ 

שקדי גדל בהוד השרון ובכפר סבא, יש לו תואר ראשון במתמטיקה ובמדעי המחשב מאוניברסיטת בן-גוריון, ותואר שני בניהול מערכות מבית הספר ללימודי מוסמכים של הצי (Naval Postgraduate School) שבמונטריי, קליפורניה, ארצות הברית. נשוי לד"ר ענת שקדי, ואב לשלושה ילדים.

שירות צבאי
שקדי התגייס לקורס טיס בשנת 1975, וסיים אותו בשנת 1977 במגמת מטוסי קרב, כחניך מצטיין. הוא שירת כטייס A-4 סקייהוק ("עיט") במשך שנה, וביצע הסבה להטסת מטוס מיראז' ושירת בטייסת 253 בבסיס חיל-האוויר איתם שבסיני. בשנת 1980 השתתף בקורס ההסבה הראשון למטוס ה-F-16 ("נץ") שנערך בישראל, והוצב בטייסת 117 ("טייסת הסילון הראשונה") בבסיס רמת דוד. בשנת 1981 עבר לבית הספר לטיסה שבחצרים, ושירת כמדריך וכמפקד קורס שלב מתקדם במגמת הקרב. בשנת 1982, במהלך מלחמת לבנון, הפיל בקרבות אוויר שני מטוסי אויב סוריים.

בשנת 1986 סיים לימודי תואר ראשון באוניברסיטת בן-גוריון, ומונה לסגן מפקד טייסת 116, טייסת A-4 סקייהוק בבסיס נבטים. בשנת 1987 היה חבר בצוות ההקמה של טייסת ה-F-16D ("ברק") הראשונה של החיל, טייסת 101 ("טייסת הקרב הראשונה"), בבסיס חצור, והיה סגן מפקד הטייסת. בשנת 1989 מונה למפקד מגמת קרב בבית הספר לטיסה. בשנת 1991 עמד שקדי בראש צוות ההקמה של טייסת F-16D חדשה, טייסת 109 ("טייסת העמק"), ברמת דוד, ופיקד עליה עד שנת 1993.

בשנת 1993 מונה לראש ענף קרב במחלקת מבצעים שבלהק אוויר, ובשנת 1994 הועלה לדרגת אלוף משנה ומונה לראש המחלקה. בשנת 1998 שב מלימודי תואר שני בארצות הברית, ומונה למפקד בסיס רמת דוד. ביולי 2000 הועלה לדרגת תת-אלוף ומונה לראש להק אוויר (רל"א). בפברואר 2002 מונה לראש מטה החיל (רמ"ט). במהלך שנות שירותו צבר מעל 3,000 שעות טיסה, במגוון מטוסים ומסוקים.

מפקד חיל האוויר
ב-4 באפריל 2004 הועלה לדרגת אלוף, מונה למפקד החיל והחליף את דן חלוץ.
על בחירת שקדי לתפקיד הגיב האלוף במיל' הרצל בודינגר, מפקד החיל לשעבר, "כשהייתי מפקד בית-הספר לטיסה, הוא היה חניך בקורס מדריכי טיסה. אני זוכר אותו כטייס מצטיין. רק פעם אחת במהלך השירות שלי הענקתי את הציון עשר על ביצועים של מדריך טיסה - וזה היה לשקדי. לדעתי, זו בחירה מתבקשת וראויה. הוא מילא את כל תפקידיו על הצד הטוב ביותר, ובכל מקום שהיה הותיר אחריו אנשים שאוהבים אותו. הוא אדם נחמד, מקרין מקצועיות ואותוריטה, אדם שנעים לעבוד איתו".

במאי 2005 הוענק לשקדי עיטור "אות לגיון ההצטיינות" בדרגת מפקד על ידי מפקד חיל האוויר האמריקאי, הגנרל ג'ון פ. ג'אמפר.
תחת פיקודו, המשיך חיל האוויר בביצוע סיכולים ממוקדים ושיפר את ביצועיו תוך פגיעה ביותר מחבלים והורדה ניכרת של כמות עוברי האורח שנפגעים בתקיפות. בנוסף, תחת פיקודו השתלב חיל האוויר ב"טקטיקת הבועה" בסיוע לכוחות הקרקע בלוחמה בשטח בנוי, בהשמדת חוליות נ"ט וחוליות קסאם — דבר שהתבטא היטב במבצע ימי תשובה ומבצע גשמי קיץ. בעקבות תוכנית ההתנתקות, מיעט צה"ל בהפעלת כוחות יבשה ברצועה והעדיף להשתמש בזרועו הארוכה של חיל האוויר.

שקדי פיקד על חיל האוויר בתקופת מלחמת לבנון השנייה, בה ביצעו מטוסי ומסוקי הקרב של החיל אלפי גיחות הפצצה, ומסוקי הסער ביצעו עשרות גיחות לחילוץ פצועים, דבר שבגינו הוענק צל"ש יחידתי לשתי טייסות הבלקהוק. אחד ההישגים העיקריים של חיל האוויר היה השמדת מערך הרקטות ארוכות הטווח של חזבאללה בימים הראשונים של הלחימה. כמו כן פיקד שקדי על מבצע חד וחלק, שבמהלכו ערכו כוחות של סיירת מטכ"ל ויחידת שלדג פשיטה על מרפאת השדה "דר אל חיכמה" של ארגון חזבאללה בבעלבכ שבבקעת הלבנון ב-2 באוגוסט 2006. שקדי התנדב לפקד על המבצע ממוצב הפיקוד העליון כשלצידו טל רוסו כיועץ להפעלת כוחות מיוחדים. על הכוח בשטח פיקד ניצן אלון, יוצא סיירת מטכ"ל.

אירוע בולט שאירע בתקופת כהונתו כמפקד החיל הייתה תקיפת חיל האוויר בסוריה ב-6 בספטמבר 2007, שבה הושמד יעד שעל-פי ההערכה הרווחת היה כור גרעיני בשלבי בנייה, שנבנה בעזרתה של קוריאה הצפונית.

היה ממקימי המיזם שח"ר (צה"ל) (שח"ר כחול) שירות חרדים בחיל האוויר, ביחד עם הרב החיילי ראבד. היוזמה הצליחה להפוך לסיפור הצלחה עוד בתוך כהונתו של האלוף שקדי. מיזם זה הועתק לשאר החילות והפך לפרויקט כלל צה"לי.

ב-13 במאי 2008 הוחלף על ידי אלוף עידו נחושתן בטקס רשמי בבסיס רמת דוד.
אחרי שחרורו, שקדי היה אחראי על תכנון התקיפה האווירית המסיבית בפתיחת מבצע עופרת יצוקה. התקיפה נחשבה להצלחה ובה נפגעו מאות מטרות טרור ונהרגו מעל ל-300 פלסטינים, רובם פעילי חמאס (מחבלים ושוטרים במשטרה האזרחית של חמאס).

קריירה אזרחית

ב-21 באוקטובר 2009 בחרה בו מועצת המנהלים של חברת אל על למנכ"ל החברה, במקומו של חיים רומנו‏‏.

קישורים חיצוניים
* - קורות חייו באתר חיל האוויר
* - קורות חייו באתר דובר צה"ל
* אמיר בוחבוט,, nrg,  12.05.2008.
* חנן גרינברג,, nrg,  06.02.2012.

הערות שוליים


 

מון בלאן (בצרפתית: Mont Blanc "הר לבן") או מונטה ביאנקו (באיטלקית: "הר לבן") או לה דאם בלאנש (בצרפתית "הגברת הלבנה"), בהרי האלפים, הוא ההר הגבוה במערב אירופה. גובהו מוערך כ-4,807 מטרים, אך הוא משתנה משנה לשנה במספר מטרים, בהתאם לרדת שלג ומצב אקלים.

חלק אחד של המון בלאן נמצא בשטחה של צרפת וחלקו האחר שייך לאיטליה. ישנה מחלוקת בשאלה למי שייכת הפסגה. האיטלקים גורסים שבשטחם, ואילו הצרפתים טוענים שהפסגה בתחומי צרפת. שני היישובים המפורסמים ביותר לרגלי המון בלאן הם העיירה שאמוני (Chamonix) בצרפת והכפר קורמאיור באיטליה. מנהרת המון בלאן מחברת בין שני היישובים (ושתי המדינות). בנייתה החלה ב-1957 ונמשכה שמונה שנים. אורכה של המנהרה 11.6 קילומטרים והיא אחד מנתיבי התחבורה העיקריים שבהם חוצים את האלפים. 

המון בלאן הוא אתר פופולרי מאוד בקרב מטפסי הרים וחובבי סקי. הראשונים שהגיעו לפסגתו היו ז'אק באלמה וד"ר מישל פאקאר ב-8 באוגוסט 1786. האישה הראשונה שהעפילה לפסגה הייתה מארי פאראדי ב-1808.

קישורים חיצוניים

 
* ההר וסביבתו
 של המון בלאן
 של המון בלאן מהחלל
 של חמשת מורדות ההר
 המלווה חוקר קרחונים בסיורו במערות שבקרחוני מון בלאן
 מאת אומברטו פלזה (באיטלקית)

תצפית על רכס המון בלאן
התצפית היא מתחנת הרכבל - מהצד האיטלקי -  מול הרכס. הרכבל העובר משאמוני (Chamonix) בצרפת אל הכפר קורמייר (Courmayeur) באיטליה.




 
 
 
טבח דאמור הוא טבח שערכו אנשי אש"ף, ב־20 בינואר 1976 בנוצרים תושבי העיירה דאמור שבלבנון השוכנת על הכביש הראשי מביירות לדרום לבנון. בטבח נרצחו בין 200 ל־600 נוצרים, רובם המוחלט לא חמושים.

טבח זה היה חלק מסדרת מעשי טבח שערכו הנוצרים והפלסטינים בלבנון זה בזה, החל בטבח שבוצע על ידי הנוצרים בשכונת קרנטינה בביירות, דרך טבח זה, הטבח הנגדי במחנה הפליטים תל א-זעתר ולבסוף הטבח בסברה ושתילה.

לטבח זה הייתה השפעה רבה על התנהגות הנוצרים במלחמת האזרחים בלבנון. הטבח אירע לאחר שהנוצרים הסתכסכו עם סוריה (אותה הזמינו ללבנון), ולאחר טבח זה פנתה המנהיגות הנוצרית לכיוון ישראל, דבר שהביא בסופו של דבר למלחמת לבנון.

לאחר הטבח התבסס אש"ף במקום עד מלחמת לבנון.


 
 
 
 

סר דרק ג'ורג' ג'קובי (באנגלית: Derek George Jacobi; נולד ב-22 באוקטובר 1938) הוא שחקן תיאטרון וקולנוע בריטי.

דרק ג'קובי נולד בלייטונסטון שבלונדון. הוא למד באוניברסיטת קיימברידג' לפני שפנה לקריירת משחק. הוא הגיע לקדמת הבמה וצד את עינו של לורנס אוליבייה שנתן לו את תפקיד קסיו בסרט אותלו בשנת 1965. ג'קובי היה שחקן מבוקש בתיאטרון ובקולנוע, אך פריצת הדרך הגדולה שלו הייתה בשנת 1976, כאשר שיחק בתפקיד הקיסר הרומי קלאודיוס בסדרת הטלוויזיה של ה-BBC "אני, קלאודיוס". הופעתו כקיסר המגמגם והמתעוות זיכתה אותו בשבחים רבים.

ג'קובי המשיך להופיע בתפקידים שייקספיריים לאורך שנות ה-70 וה-80. ראויים לציון הופעותיו בסרטיו של קנת בראנה "הנרי החמישי", בתפקיד "המקהלה" ובסרט "המלט", בתפקיד קלאודיוס. מאוחר יותר גילם ג'קובי את המלט עצמו ב-1980, בסרט טלוויזיה של ה-BBC. ג'קובי רכש קהל אוהדים נוסף כששיחק כנזיר-בלש בסדרת סרטי טלוויזיה "קדפאל", שנכתבו לפי ספריה של אליס פיטרס.

על הבמה גילם בין השאר את דמותו של אלן טיורינג בהצגה Breaking the Code ואחרי כן בסרט באותו שם. בשנת 1994  הוענק לג'קובי תואר אבירות בריטי על תרומתו לתיאטרון. בשנת 2007, גילם ג'קובי את המאסטר בפרק "אוטופיה" ב"דוקטור הו".

ג'קובי הינו הומו מוצהר ובמרץ 2006, יחד עם בן זוגו לחיים מזה כ-27 שנים, ריצ'רד קליפורד, הם נירשמו במסגרת איחוד אזרחי בבריטניה, 4 חדשים לאחר אישורו.

סרטים וסדרות טלוויזיה שבהם השתתף
* אותלו (1965) Othello
* שלוש אחיות (1970) Three Sisters
* נשיא על הכוונת (1973) - The Day of the Jackal 
* משפחת פליסר (1974) The Pallisers
* תיק אודסה (1974) The Odessa File
* אני, קלאודיוס (1976) I, Claudius
* הגורם האנושי (1979) The Human Factor
* המלט (1980) Hamlet: Prince Of Denmark - סרט טלוויזיה של ה-BBC
* אניגמה (1982) Enigma 
* מיסטר פאי (1986) Mr. Pye
* דוריט הקטנה (1988) Little Dorrit
* האיש העשירי (1988) The Tenth Man
* הנרי החמישי (1989) Henry V
* סיפורי עמים: מיתולוגיה יוונית (1990) The Storyteller: Greek Myths
* רצח מן העבר (1991) Dead Again
* קדפאל (1994) Cadfael
* המלט (1996) Hamlet - סרטו של קנת בראנה
* אהבה היא השטן (1998) Love Is The Devil
* שם בוילה (2000) Up At The Villa
* גלדיאטור (2000) Gladiator
* פארק גוספורד (2001) Gosford Park
* חוקר העצמות (2001) The Body
* סערה המתפרצת (2002) The Gathering Storm
* המשרד הגדול (2004) The Long Firm
* נני מקפי (2005) Nanny McPhee 
* מלחמת האופל 2 (2006) Underworld: Evolution
* דוקטור הו (2007) Doctor Who
* מצפן הזהב (2007) The Golden Compass
* (2007) The Riddle
* (2007) In The Night Garden
* (2007) Hippie Hippie Shake
* בית ממכר עתיקות (2007) The Old Curiosity Shop
* אדם בן כלב (2008) Adam Resurrected
* נאום המלך (2010) The King's Speech

קישורים חיצוניים
*




קנת צ'ארלס בראנה (באנגלית: Kenneth Charles Branagh; נולד ב־10 בדצמבר 1960), שחקן ובמאי קולנוע בריטי.

ביוגרפיה
קנת בראנה נולד בבלפאסט שבצפון אירלנד, משפחתו עברה לאנגליה כשהיה בן 9.  בשנת 1990 הוענק לבראנה תואר דוקטור לשם כבוד מאוניברסיטת בלפאסט.

בראנה מרבה להופיע בתיאטרון ובקולנוע, עיקר פרסומו בא לו בזכות העיבודים הקולנועיים שעשה למחזות של שייקספיר, "הנרי החמישי" משנת 1989, "מהומה רבה על לא דבר" מ־1993 והמלט מ־1996. הוא כיכב בסרטים רבים נוספים.

הוא היה מועמד לארבעה פרסי אוסקר, ובכללם פרסים על בימוי ומשחק בסרט "הנרי החמישי"  ועל התסריט עבור הסרט "המלט". ב־2001 זכה בפרס האמי על משחקו בסרט הטלוויזיה "קונספירציה".

בראנה היה נשוי לשחקנית אמה תומפסון, הם נפגשו ב־1987 כשהופיעו כזוג נשוי בסדרת הטלוויזיה "תהפוכות מלחמה". הם המשיכו להופיע יחד בסרטים כמו "רצח מן העבר" ו"החברים של פיטר". בראנה ותומפסון התגרשו ב־1995. הלנה בונהם קרטר הייתה חברתו בין השנים 1994 עד 1999. ב־2003  התחתן עם לינדזי ברונוק.

ב-2008 כיכב בראנה בשלושה סרטי טלוויזיה באורך מלא, על פי רומנים של הסופר השבדי הנינג מנקל כשהוא מגלם את דמותו של בלש המשטרה קורט וולנדר. בראנה שימש גם מפיק בפועל של הסדרה, והיא שודרה לראשונה ב-BBC1 בנובמבר ובדצמבר 2008.

סרטים וסדרות טלוויזיה
משחק
* "חודש בכפר" (1987) Month In The Country
* "תהפוכות מלחמה" (1987) Fortunes of War
* "הנרי החמישי" (1989) Henry V
* "הבט אחורה בזעם" (1989) Look Back in Anger
* "רצח מן העבר" (1991) Dead Again
* "החברים של פיטר" (1992) Peter's Friends
* "מהומה רבה על לא דבר" (1993) Much Ado About Nothing
* "נערי הסווינג" (1993) The Swing Kids
* "פרנקנשטיין" (1994) Frankenstein
* "אותלו" (1995) Othello 
* "המלט" (1996) Hamlet 
* "ג'ינג'רברד" (1998) The Gingerbread Man
* "על כנפי האושר" (1998) The Theory of Flight
* "הצעה" (1998) The Proposition
* "פרוע על המערב" (1999) Wild Wild West
* "סלבריטי" (1999) Celebrity
* "אל תשטה באהבה" (1999) Love's Labour's Lost
* "הדרך לאל-דוראדו" (2000) The Road to El Dorado (דיבוב)
* "איך להרוג את הכלב של השכן" (2000) How to Kill Your Neighbor's Dog
* "קונספירציה" Conspiracy
* "הארי פוטר וחדר הסודות" (2002)  Harry Potter and the Chamber of Secrets
* "ארוכה הדרך הביתה" (2002) Rabbit Proof Fence
* "מעיינות חמים" (2005) Warm Springs
* "מבצע ואלקירי" (2008)  Valkyrie
* "וולנדר" (2008) Wallander
* "מרילין"   (2011) My Week with Marilyn

בימוי
* "הנרי החמישי" (1989) Henry V
* "רצח מן העבר" (1991) Dead Again
* "החברים של פיטר" (1992) Peter's Friends
* "מהומה רבה על לא דבר" (1993) Much Ado About Nothing
* "פרנקנשטיין" (1994) Frankenstein
* "אותלו" (1995) Othello 
* "ההצגה חייבת להמשך" (1995)
* "המלט" (1996) Hamlet 
* "אל תשטה באהבה" (1999) Love's Labour's Lost
* "כטוב בעיניכם" (2006) As You Like It
* "חליל הקסם" (2006) The Magic Flute 
* "משחקי בילוש"  (2007) Sleuth
* "תור" (2011) Thor

קישורים חיצוניים

*

* 


 

ג'ורג' דניס פטריק קרלין (באנגלית: George Denis Patrick Carlin; 12 במאי 1937, ניו יורק - 22 ביוני 2008) היה סטנדאפיסט, שחקן וסופר אירי-אמריקאי.

קרלין מוכר בעיקר בשל דעותיו השנויות במחלוקת באשר לשפה, פסיכולוגיה ודת (קרלין היה אתאיסט), לצד נושאים רבים הנחשבים בגדר טאבו. קרלין וקטע הקומדיה שלו "שבע מילים גסות" היוו עילה מרכזית בתביעה של רשות התקשורת האמריקאית (.F.C.C) שנדון בביהמ"ש העליון בארצות הברית בשנת 1978, בו הוחלט בהצבעה צמודה של 5 מול 4 לאשר את זכות הממשלה לווסת את מופעו של קרלין בשידורים הציבוריים. לאות התמדה בכוונתו, המשיך בקטעים מעין אלה חרף הצנזורה ובשנת 1982 מנה כ-258 ביטויים ומילים אסורות לשידור במשך 4 דקות תמימות.

קטעי הסטנד-אפ האחרונים שלו התמקדו בעיקר בתקיפת המגרעות באמריקה המודרנית. לעתים תכופות הוא התמקד בסוגיות פוליטיות בארצות הברית והעביר ביקורת סאטירית על ההגזמות בתרבות האמריקאית.

הוא נחשב בעיני רבים ליורשו של לני ברוס ותואר בידי "קומדי סנטרל" בתור הקומיקאי השני הגדול בכל הזמנים אחרי ריצ'רד פריור ולפני לני ברוס. כמו כן הוא היה הראשון שהנחה את התוכנית "סאטרדיי נייט לייב".

בנוסף הוא שיחק ברבים מסרטיו של קווין סמית', הבולט ביניהם "דוגמה", שם גילם, באופן אירוני למדי, דמות של חשמן.

ג'ורג' קרלין נפטר ב-22 ביוני 2008 לאחר שטען לכאבים בחזה והובא לביה"ח בסנטה מוניקה, קליפורניה.  סיבת המוות היא אי ספיקת לב. גופתו נשרפה ואפרו פוזר.

פילמוגרפיה נבחרת
* ג'רזי גירל
* מת לצעוק 3
* נסיך הגאות והשפל
* מסע הכזבים של ביל וטד
*  דוגמה
*  Car Wash
* הנוכל, האוהבת והמאהבת
* לעשות כסף מזבל

קישורים חיצוניים

*

, nrg
, נענע 10


"מודה ועוזב ירוחם" הוא פסוק המבטא סלחנות ופתח לתשובה. מקורו בספר משלי:  (משלי כח, יג).

חציו הראשון של הפסוק, "מכסה פשעיו לא יצליח", מזהיר כי דרך ההסתרה והכיסוי לא תצלח - ויש כאן עידוד ברור להכרה בטעות ולהודאה בה. הפסוק ניתן בהוראה מפורשת "מודה ועוזב" קרי - לקבלת רחמים ומחילה, אין די בהודאה והכרה בטעות ובחטא חייבת להתלוות אליה נטישת דרך הרע.
 
בתוספתא (תענית טז, א) ובעקבותיה בתלמוד מובא בהקשר זה משל על טובל ושרץ בידו: "אמר רב אדא בר אהבה, אדם שיש בידו עבירה ומתודה ואינו חוזר בה, למה הוא דומה - לאדם שתופס שרץ בידו, שאפילו טובל בכל מימות שבעולם לא עלתה לו טבילה. זרקו מידו - כיון שטבל בארבעים סאה, מיד עלתה לו טבילה, שנאמר (משלי כח) ומודה ועוזב ירוחם;  ואומר (איכה ג) 'נישא לבבנו אל כפים אל אל בשמים'" (תלמוד בבלי, מסכת תענית דף טז, עמוד א)

במדרש תהילים זיהו את האימרה עם דמויות מקראיות כקין ודוד, שהודו על פשעיהם ורוחמו משמים. 

קישורים חיצוניים
* רות שמואלי,, באתר "רשת מורשת"

הערות שוליים





 
 

מתתיהו משה שוהם (פוליאקביץ') (1893 - 1937) היה סופר, משורר ומחזאי.

שוהם נולד בוורשה שבפולין. הוא התייתם בגיל צעיר. את חינוכו היהודי קיבל מסבו ודודו, אך הוסיף ולמד שפות זרות ולימודים כלליים באופן עצמאי. בשנת 1930 עלה לארץ ישראל, אך לא מצא עבודה ולא יכול היה לקיים את עצמו, ועל כן שנתיים מאוחר יותר שב לפולין. היה במשך שנתיים יושב-ראש אגודת הסופרים העבריים בפולין וסייע בעריכת בטאון האגודה הדו-שבועי. כמו כן, הוא נהג להרצות במכון ללימודים יהודיים בוורשה.

מחזותיו של שוהם עוסקים בעולם התנ"ך ומציגים אותו בצורה מיתית-אגדתית. שוהם אינו נאמן תמיד למקור התנכ"י והופך את הדמויות התנכיו"ת לדמויות ארכיטיפיות המשקפות אידאות נשגבות, בין אם הן חיוביות ובין אם הן שליליות. גיבוריו של שוהם הם אינדיבידואליסטים קיצוניים, אמיצי לב וכאלו שעומדים מול החברה ומורדים בשם הערכים בהם הם מאמינים. כל זאת בניגוד לדור שבו הם חיים. שוהם גם מעניק מקום מרכזי לנשים במחזותיו, ובכך הוא נחשב ליוצא דופן בתקופתו.

מחזהו הידוע ביותר "צור וירושלים", הועלה על בימת תיאטרון הבימה ב-1958 ("הטקסט סוגל להצגה על ידי א. שלונסקי"); ב-1992 הוא עובד לתסריט בידי זיוה צחר וב-2003 הוא הועלה על ידי תיאטרון בית ליסין בבימוי יוסי יזרעאלי.

מחזהו 'יריחו' תורגם לאנגלית ב-1974 בידי ראובן בן-יוסף.

יצירותיו
* צור וירושלים : דרמה (תל אביב : דביר, תרצ"ג 1933)
* אלוהי ברזל לא תעשה לך : חזיון קדומים (ורשה : א"י שטיבל, תרצ"ו 1936)
* כתבים : שירים, מחזות ומסות (כולל פרק על תולדותיו והערכת יצירתו מאת ישראל כהן) (תל אביב : אגודת הסופרים, תשכ"ה 1964)

לקריאה נוספת
* הלל ברזל, שירת ארץ־ישראל - אקספרסיוניזם נבואי: אורי צבי גרינברג, יצחק למדן, מתתיהו שוהם, בני ברק, ספרית פועלים, תשס"ד 2004.
* יוסף צמודי, ההיסטוריוסופיה של מתתיהו שהם, תל אביב : אוניברסיטת תל אביב - הפקולטה למדעי הרוח - החוג לספרות עברית, תשכ"ט.

קישורים חיצוניים
* 
* 
* 
* אלי אשד,, אוקפי





גרהרד (גרד) מילר (בגרמנית: Gerd Müller; נולד ב-3 בנובמבר 1945) הוא כדורגלן עבר גרמני.

מילר שכבש 68 שערים ב-62 הופעות בינלאומיות בנבחרת גרמניה ו-365 שערים ב-427 משחקי בונדסליגה נחשב לאחד החלוצים הטובים בכל הזמנים. כינוייו היו "מפציץ האומה" (Bomber der Nation) ו"מילר הנמוך והשמן" (kleines dickes Müller). מילר היה חלוץ מרכזי קלאסי אשר ידע לנצל הזדמנויות מול השער באחוזים גבוהים. היה בעל התמצאות ברחבת ה-16, יכולת בעיטה בשתי הרגליים ומשחק ראש טוב על אף קומתו הנמוכה יחסית (1.76 מטר). 

באיירן מינכן
מילר נולד בנורדלינגן שבבוואריה ושיחק בשורות המועדון המקומי TSV 1861 נורדלינגן בשנים 1963-1964. ב-1964 הצטרף מילר לבאיירן מינכן, שם חבר למי שהיו עתידים להתפרסם ככוכבי הכדורגל הגרמני: פרנץ בקנבאואר וספ מאייר. המועדון, שהפך למצליח ביותר בהיסטוריה של הליגה, היה אז בליגה השנייה בגרמניה. לאחר עונה אחת, באיירן עלתה לבונדסליגה וכיכבה בה תקופה ארוכה. יחד עם גרד מילר זכה המועדון בתארים רבים בשנות ה-60 וה-70. הוא זכה באליפות גרמניה ארבע פעמים, בגביע הגרמני ארבע פעמים, בגביע אירופה שלוש פעמים ובתארים בינלאומיים רבים נוספים. עם 62 שערים ב-74 משחקים, היה מילר במשך שנים מלך השערים האירופי, עד 4 בדצמבר 2007, אז הבקיע פיפו אינזאגי את שערו ה-63 במסגרות האירופיות ועקף את מילר.

נבחרת גרמניה בכדורגל
מילר החל לשחק בנבחרת הלאומית ב-1966 וסיים ב-7 ביולי 1974 עם הזכייה במונדיאל 1974 במינכן. באותו טורניר הוא כבש את שער הניצחון במשחק הגמר מול נבחרת הולנד אשר הסתיים בתוצאה 2:1. ארבעה שערים בטורניר במינכן ועוד עשרה במונדיאל 1970 הפכו אותו למלך השערים בגביעי העולם בכדורגל, תואר אותו נשא עד מונדיאל 2006, בו שבר רונאלדו את השיא.

ביורו 1972 היה מילר מלך השערים עם ארבעה שערים בטורניר וזכה גם עם נבחרת גרמניה בגביע.

ארצות הברית
לאחר הקריירה בבונדסליגה עבר לארצות הברית ב-1979, שם שיחק שלוש עונות בקבוצת פורט לאודרדייל סטרייקרס וכבש 38 שערים. הוא הגיע עם קבוצתו פעם אחת לגמר הליגה אבל הפסיד.

החיים לאחר הכדורגל
לאחר שמילר סיים את הקריירה ב-1982, הוא הפך לאלכוהוליסט. חבריו לשעבר בבאיירן מינכן שכנעו אותו לעבור גמילה. כשהצליח, הוא קיבל עבודה כמאמן נוער בבאיירן מינכן, שם הוא עדיין עובד נכון ל-2007.

תארים
תארים עם באיירן מינכן
* אליפות גרמניה: 1969, 1972, 1973, 1974
* גביע גרמניה: 1966, 1967, 1969, 1971
* גביע אירופה: 1974, 1975, 1976
* גביע בין-יבשתי: 1976
* אלוף האלופים: 1967

תארים עם נבחרת גרמניה
* אליפות אירופה לאומות: 1972
* גביע העולם בכדורגל: 1974

תארים אישיים
* מלך השערים של גרמניה: 1967, 1969, 1970, 1972, 1973, 1974, 1978
* מלך השערים של אירופה: 1970, 1972
* מלך השערים בגביע העולם (נעל הזהב): 1970
* מלך השערים באליפות אירופה: 1972
* כדורגלן השנה בגרמניה: 1967, 1969
* כדורגלן השנה באירופה: 1970
* המבקיע הטוב ביותר בתבל: 2000
* השחקן הטוב ביותר בבונדסליגה בשנים 1963-2003 (40 שנה)



 
 
מכינת בית ישראל היא מכינה קדם-צבאית שהוקמה בשנת תשנ"ח (1997) בקיבוץ עירוני בית ישראל בשכונת גילה ירושלים, מתוך רצון להתמודד עם בעיות חברתיות בישראל ולחזק את ערכי התרומה והשליחות. מכינת בית ישראל היא הראשונה המשולבת לתלמידים דתיים וחילונים. מייסד המכינה והעומד בראשה הוא אל"מ (מיל) הושע פרידמן בן שלום (בנו של ישראל פרידמן בן-שלום), זוכה פרס אבי חי. כמו שאר הצוות החינוכי במכינה, הוא חבר בקיבוץ העירוני.

תוכנית הלימודים
למכינה מגיעים מדי שנה כ-45 צעירים וצעירות מסיימי י"ב, הדוחים את גיוסם לצה"ל בשנה. חלק מן התלמידים לומדים חצי שנה נוספת לפני גיוסם. 

הלימודים במכינה מבוססים על קורסי בחירה שנתיים במקצועות כגון פילוסופיה, גמרא, היסטוריה של עם ישראל, ספרות, כלכלה ועוד, וכן סדנאות כגון כתיבה יוצרת ואמנות. יום בשבוע נוסעים חברי המכינה לבית המדרש "בינה" שבסמינר אפעל, כחלק משיתוף הפעולה עם המכינה.

ארבע פעמים בשנה מוציאה המכינה לפועל סדרות שטח שמשכן 4 - 6 ימים. סדרות אלו עוסקות בקונפליקטים בחברה הישראלית: ערביי ישראל, א"י השלמה, מדינה יהודית דמוקרטית, השכונות ועיירות הפיתוח ועוד. לפני כל סדרה מתקיימת הכנה של מספר שבועות.

פעילות התנדבותית ומסלולי המשך
חברי המכינה מתנדבים מספר פעמים בשבוע בעבודה פרטנית ובקבוצות עם ילדי בכיתות א'-י"ב בבתי הספר הסמוכים, בחוות עין יעל ועוד. 

בוגרי המכינה משתלבים בין היתר בפרויקט גולני - שמטרתו גיוס לגדודי החטיבה כדי להצמיח מנהיגות פיקודית המונעת מתוך מוטיבציה ערכית. חלק מבוגרות המכינה משרתות כמורות חיילות בנח"ל וכמש"קיות הוראה במחוו"ה אלון.

חלק מן הבוגרים שסיימו את שירותם הצבאי משתתפים בתוכנית בית המדרש, הכוללת יום וחצי בשבוע של לימודי יהדות וליווי פרויקטים חינוכיים. בתוכנית זו משתתפים כ- 45 צעירים וצעירות.

קישורים חיצוניים
*
*
*, אתר הקרן החדשה לקולנוע ולטלוויזיה 
*




פיינורד רוטרדם הוא מועדון כדורגל הולנדי מהעיר רוטרדם שנוסד ב-19 ביולי 1908.

אצטדיונה הביתי של הקבוצה הוא אצטדיון פיינורד, אחד מהאצטדיונים האירופאים הנחשבים. הוא מכיל 50,000 מושבים ומחזיק בשיא של אירוח 10 משחקי גמר של תחרויות אופ"א, כולל גמר גביע אופ"א 2002 שבו זכתה פיינורד. הוא ממוקם במחוז פיינורד בדרום רוטרדם.

יחד עם אייאקס אמסטרדם ופ.ס.וו. איינדהובן, פיינורד שייכת לצמרת הכדורגל ההולנדי. פיינורד היא אחת משלוש הקבוצות היחידות בהולנד (יחד עם אייאקס אמסטרדם ופ.ס.וו. איינדהובן) שמעולם לא ירדו לליגה השנייה.

תארים
;הולנד
* אליפות הולנד (14): 1924, 1928, 1936, 1938, 1940, 1961, 1962, 1965, 1969, 1971, 1974, 1984, 1993, 1999.
* הגביע ההולנדי (11): 1930, 1935, 1965, 1969, 1980, 1984, 1991, 1992, 1994, 2008,1995.
* מגן יוהאן קרויף (הסופר קאפ ההולנדי): 1991, 1999.

;תארים בינלאומיים
* גביע אירופה: 1970.
* גביע אופ"א: 1974, 2002.
* גביע ביניבשתי: 1970.

שחקנים מפורסמים
* יוהאן קרויף
* רוד חוליט
* רונלד קומאן
* הנריק לארסון
* דירק קויט
* רוי מקאיי
* פיר ואן הודניק
* רובין ואן פרסי

קישורים חיצוניים
*



האבולוציה של השפה היא התהליך שבו התפתחה יכולתם של בני האדם להשתמש בשפות. בתהליך האבולוציה של המין האנושי, בני האדם התפתחו ממינים אחרים של קופי אדם הקיימים היום, לא היו בעלי יכולת לשונית. האבולוציה של השפה היא התהליך, במסגרת התפתחות ההמין האנושי, שבו נוצרה יכולת זו. 

תחום המחקר המדעי החוקר את האבולוציה של השפה נקרא גם בלשנות אבולוציונית. הוא עוסק בסוגיות כמו: 

#מהי התשתית הביולוגית הנחוצה לשם הפקת שפה טבעית (אנושית)?
#כיצד התפתחה התשתית הזו, במקביל לשלבים בהתפתחות האדם שמתארת תאוריית האבולוציה?
#מהו היתרון האבולוציוני של השפה ומהם התנאים הסביבתיים שעודדו את התפתחותה?
#מתי נוצרו התנאים הסביבתיים האלה, ומתי החלו בני אדם לדבר בשפה?
#מה הסיבה לדמיון בין השפות הטבעיות (האנושיות)? לדוגמה: מדוע רובן המכריע נהגות בקול ולא משתמשות באמצעים אחרים? מה הסיבה לדמיון בדקדוק של השפות הטבעיות? 

תחום המחקר הזה הוא חדש יחסית, והוא התפתח כתחום-ביניים בין בלשנות לביולוגיה. המחקר נשען על עקרונות מתחום תאוריית האבולוציה בביולוגיה, הבלשנות הגנרטיבית, פלאונטולוגיה ותחומים נוספים כגון סמיוטיקה, אנתרופולוגיה ועוד. התאוריות בתחום הזה אינן מתיימרות לטעון כי היכולת השפתית מבוססת לגמרי על הקוד הגנטי, אלא על שילוב של תורשה גנטית ותהליכים אבולוציוניים אחרים (למשל אבולוציה תרבותית).

יש להבחין בין חקר האבולוציה של השפה לבין בלשנות היסטורית, העוסקת בהיווצרותן והתפתחותן של שפות אנושיות שונות, ולא בהווצרות היכולת האנושית להשתמש בשפה.  

הנחות וגישות עיקריות
האבולוציה של השפה היא נושא מחקר בין-תחומי. הוא המניח כי השפה היא יכולת קוגניטיבית, שיש לה בסיס פיזיולוגי, אשר מקנה יתרון הישרדותי. כיוון שכך היא התפתחה בהתאם לכללים שמתווה תאוריית האבולוציה על הסתעפויותיה והתפתחויותיה המודרניות.
 
השאלות שמציב תחום המחקר והאמצעים שבהם הוא משתמש כדי להשיב עליהן מתבססות על מספר הנחות מן התאוריה הנאו דרוויניסטית בביולוגיה ומן התאוריה הגנרטיבית בבלשנות. חלק מההנחות האלה שנויות במחלוקת בין האסכולות השונות בבלשנות ובפסיכולוגיה, בייחוד אלה שמבוססות על הבלשנות הגנרטיבית (למשל, ההנחה כי כל השפות הטבעיות מצייתות לאותם עקרונות דקדוקיים).

ההיסטוריה וקשיים ראשונים
שאלת מוצא השפה הייתה נושא שעורר התעניינות רבה וספקולציות רבות במשך זמן רב (ראו להלן). תאוריית האבולוציה של צ'ארלס דרווין, שכללה גם את מוצא האדם, נראתה כיוון מחקר מבטיח גם בנושא זה, אולם מספר בבעיות מקשות על המחקר:
#היעדר ממצאים אמפיריים ישירים. מלבד ההיסטוריה הקצרה יחסית של השימוש בכתב (בייחוד באלפבית הפונטי), צורות תקשורת אינן משאירות אחריהן ממצאים ארכאולוגיים כלשהם, וגם הממצאים הפלאונטולוגיים (שלדים ומאובנים עתיקים, ראו פירוט להלן) מספקים רמזים עקיפים בלבד בנוגע ליכולת לדבר או לתקשר בדרך אחרת (דוגמה אנקדוטית לבעיה היא הקושי שהיה ליוצרי הסרט "פארק היורה" ליצור שחזור אוטנטי לגמרי של עולם הדינוזאורים משום שלא הייתה להם כל דרך לדעת אילו קולות הם השמיעו).
#הגדרת המונח "שפה" או "שפה טבעית" (ראו פירוט להלן). כיום מקובל על רוב החוקרים, בייחוד אלו העוסקים באבולוציה של השפה, כי שפה טבעית היא צורת תקשורת ייחודית בעולם הטבע, שכוללת מערכת של סימנים המצביעים לא רק על ישויות בעולם אלא גם זה על זה, אולם הגדרה זו שנויה במחלוקת.
#השפה מיוחדת למין אחד (ראו פירוט להלן - אם מקבלים את הגדרת השפה דלעיל, הרי שרק בני אדם משתמשים בשפה. ככל הידוע לחוקרים היום, אין צורת תקשורת של בעל חיים כלשהו שמקיימת את ההגדרה הנ"ל, למעט האדם.
#כמעט כל בני האדם מדברים - אמנם השפה נראית לכאורה מיוחדת למין האנושי, אולם במין האנושי עצמו היא נפוצה מאוד וכל בני האדם הבריאים משתמשים בה באופן אינטואיטיבי. (ראו פירוט להלן).
#השפה דורשת משאבים רבים, אולם יתרונה האבולוציוני אינו ברור (ראו פירוט להלן).

קשה להסביר את הפער בין בעלי החיים, בייחוד אלה הקרובים גנטית לאדם כגון שימפנזים ובונובו, שאינם מדברים כלל, לבין בני האדם שכמעט כולם מדברים. פער כזה קיים רק בתכונות מעטות - בדרך כלל המחקר האבולוציוני מצליח להצביע על התפתחות הדרגתית של איבר, התנהגות או יכולת קוגניטיבית. הבעיה נעשית מסובכת עוד יותר, כיוון שקשה להצביע על יתרון ברור של השפה על-פני צורות תקשורת אחרות. אמנם ברור שהשפה משכללת את יכולת התקשורת, אולם בהתחשב במשאבים שהיא צורכת, לא ברור מדוע היא מהווה יתרון עד כדי כך שאין לאדם יכולת להסתדר בלעדיה.
 
כתוצאה מקשיים אלה, נזנח המחקר בתחום האבולוציה של השפה במשך שנים רבות. התפתחות הבלשנות המודרנית מאז ימי דה סוסיר (סוף המאה ה-19), ועבור בנועם חומסקי (אמצע המאה ה-20) סיפקה כיוונים חדשים למחקר, בעיקר משום שיצרה זיקה בין הבלשנות לפסיכולוגיה ולביולוגיה ותיארה את הקשר בין התחומים. תמריץ נוסף לעיסוק בתחום, החל מסוף המאה ה-20, הוא פיתוח שיטות מחקר חדשות המבוססות על מודלים מתחום הסמיוטיקה ותורת המערכות המורכבות (complex systems theory) המאפשרות לנו להבין את האופן שבו מתרחשים תהליכים התפתחותיים בתחום התקשורת והשפה. גם ההתפתחויות בחקר מוצא האדם, למשל גילוי שרידי המין הומו הביליס בשנות ה-60 של המאה ה-20, וההתפתחויות בחקר קופי אדם במהלך המאה ה-20, תרמו רבות להתעניינות המחודשת בתחום האבולוציה של השפה.

הגדרת המונח שפה
העיסוק באבולוציה של השפה מחייב הגדרה מדויקת של המושג "שפה", או ליתר דיוק שפה טבעית (לעניין זה "שפה טבעית" היא גם "שפה אנושית"). יש הטוענים כי לב המחלוקת בנושא האבולוציה של השפה מצוי בתחום זה. "שפה" היא מושג מעורפל בהקשרים רבים. המונח "שפה טבעית", שבו עוסק המחקר באבולוציה של השפה, מתייחס למערכת של סימנים (או "סמלים") שמתקיים ביניהם קשר תחבירי, באופן כזה שהסימנים מצביעים על ישויות בעולם, אבל גם מצביעים זה על זה. לדוגמה: במשפט "דני אמר שהוא רעב" המילה (סימן) "הוא" מצביעה על המילה "דני", שמצביעה בתורה על ישות בעולם (אדם ששמו דני).

מקובל לומר שהיכולת להשתמש במערכת סימנים כזאת ייחודית לבני אדם, אולם אין לכך הוכחות חד-משמעיות. מערכות סימנים רבות של בעלי חיים נבדקו, ולא נמצאו מתאימות להגדרה זו, אולם ייתכן שיש מערכות סימנים שלא זוהו ולפיכך לא נבדקו (קשה מאוד לזהות שפה אצל בעלי-חיים אם, למשל, הם משתמשים בקולות בתדרים שאינם נשמעים באוזן אנושית). בעיה אחרת היא, שההגדרה הזאת מתארת דגם (מודל) שהשפות האנושיות סוטות ממנו לעתים קרובות.  למשל, קשה לקבוע על מה מצביע הביטוי "פסח" במשפט: "היום פסח". האם הכוונה לתאריך בלוח השנה, למצב שבו אין אוכלים לחם, למצב שבו מזג האוויר אביבי, או לכל אלה גם יחד. דוגמה מובהקת לבעייתיות זו אפשר למצוא במשפט כגון: "השבת שלי ביום שלישי", שבו הביטוי "שבת" מצביע רק על מאפיין אחד של המושג, או הישות, "שבת" (יום חופש), ולא על מכלול המאפיינים של המושג. בסופו של דבר, השפה משמשת כל הזמן באינטראקציה עם מערכות תקשורת ומערכות קוגניטיביות אחרות (למשל, היכולת ליצור מושג מופשט כגון "שבת", וכן להפריד ולקבץ את מאפייניו השונים חליפות בהתאם לנסיבות הקשורות במשפט עצמו או במצב שבו הוא נאמר). לפיכך, קשה "לשים את האצבע" על המאפיין המייחד שפה טבעית אנושית ממערכות תקשורת אחרות.

תפקיד השפה
שאלה קשורה להגדרת השפה היא הגדרת התפקיד, או הפונקציה, של השפה. ברור השפה היא משתמשת לתקשורת, אבל הגדרה זו היא כללית מדי מצד אחד, בכך שאינה מבדילה את השפה ממערכות תקשורת אחרות, ולא כללית מספיק, משום שיש לשפה גם שימושים לא-תקשורתיים. לפי הגדרה אפשרית אחרת השפה היא שיטה למיפוי העולם, כלומר מערכת שמאפשרת זיהוי של ישויות בעולם ותיאור הקשרים ביניהן, או ליצירה של ידע ומשמעות כאלה. הגדרה כזאת מעמידה את השפה בשורה אחת עם יכולות קוגניטיביות אחרות כגון ראייה, זיכרון ועוד, ומרחיבה אותה אל מעבר לתחום התקשורת. לפי הגדרה זו, השפה מעניקה יתרון גם לאדם שנמצא לבדו בעולם.

איתור "מבשרים" לשפה אצל בעלי-חיים
במסגרת מחקר האבולוציה של השפה נעשה ניסיון לאתר "מבשרים" ליכולת הלשונית בבעלי חיים, במקביל להתפתחות וההשתכללות האבולוציונית של מיני היצורים החיים.

כמעט כל היצורים החיים (אורגניזמים) מקיימים סוג מסוים של תקשורת בינם לבין פרטים אחרים במין שלהם ואפילו בינם לבין מינים אחרים. במובן הרחב ביותר ניתן לראות אפילו ביחסים ההדדיים בין צמחים לבין חרקים מאביקים סוג של תקשורת (שיכולה להגיע לעתים לרמה מפתיעה של שכלול, למשל במקרה של סחלבים המייצרים פרומונים המחקים פרומוני-מין של המאביקים שלהם כדי למשוך אותם). אין ספק שמערכות התקשורת האלה מעבירות אינפורמציה, ואף נראה שחלק מהן כוללות מערכות של סימנים מוסכמים. חרקים ארסיים למשל, נוטים להופיע בשילוב הצבעים צבעים של צהוב-שחור או כתום-שחור, וישנם גם חרקים בלתי ארסיים המתחזים לארסיים על ידי שימוש בקוד הצבע הזה.

עם כל זאת, לא כל מערכת תקשורת יכולה להיחשב כ"מבשרת" של השפה האנושית. "מבשרי" השפה האנושית אמורים לכלול לפחות חלק מהמאפיינים הבאים:
#העברת אינפורמציה בין פרטים של מין כלשהו, כלומר בין אורגניזמים שלמים ועצמאיים השייכים למין ביולוגי אחד.
#מערכת של סימנים או סמלים המצביעים על ישויות בעולם, כשסימנים אלה הם בדרך-כלל שרירותיים (כלומר, לצופה מבחוץ אין דרך לדעת על איזו ישות מצביע סימן כלשהו).
#מערכת של תחביר, שקובעת כללים לצירוף הסימנים אלה לאלה, וקובעת אילו צירופים הם בלתי-אפשריים.
#מערכת של תחביר שמאפשרת ביטויים אינדקסליים (למשל, ביטויים כגון "כאן", "שם", שמשמעותם נקבעת רק לפי ההקשר), וכן מאפשרת לסימנים מסוימים להצביע על סימנים אחרים בשפה, במקום על ישויות בעולם (ראו לעיל: הגדרת המונח שפה).

המאפיין האחרון (4) הוא המאפיין המובהק של השפה האנושית, ועד כה לא ידוע על קיומו במערכות תקשורת טבעיות אחרות. מאפיין 3 נמצא, אולי, בתקשורת בין דבורים  ושירת החיזור של ציפורי שיר (הסברים מפורטים להלן), אולם הוא נדיר למדי במערכות תקשורת טבעיות.

חרקים סוציאליים
נמלים מסוגלות לשתף ביניהן פעולה בפתרון של בעיות כמו מציאת המסלול הקצר ביותר מהקן אל מקור מזון וחזרה, באמצעות תהליך המבוסס על תקשורת פרומונאלית (כלומר באמצעות הפרשת חומרים ביו-כימיים המכונים פרומונים). יש הרואים בתהליך זה חשיבות רבה להבנת ההתפתחות של יכולות שפתיות משום שמצד אחד הוא פשוט ביותר, אבל מצד שני הוא דומה מאוד לאופן שבו מתרחשים תהליכים קוגניטיביים. דבורים משתמשות בסוג מורכב יותר של תקשורת המבוססת הן על פרומונים והן על איתותים חזותיים (מקובל להזכיר בהקשר זה את "ריקוד הדבש" שמבצעת דבורה שמצאה מקור מזון כדי לסמן לדבורים האחרות היכן הוא נמצא, אולם ישנם חוקרים הטוענים כי ה"ריקוד" אינו אלא עוד דרך שבה מפיצות הדבורים מסרים כימיים). על המידה שבה מזכירה התקשורת בתוך כוורת הדבורים תהליכים קוגניטיביים, ניתן ללמוד למשל מהעובדה כי אורך הזיכרון של כוורת דבורים גדול מאורך חייה של דבורה פועלת, כלומר הכוורת בכללה שומרת את הידע שהביאה הדבורה, באמצעות העברה מתמדת של מסרים, גם לאחר שהדבורה עצמה מתה.

עניין הרלוונטיות של התקשורת בין חרקים סוציאליים לנושא האבולוציה של השפה שנוי במחלוקת. יש חוקרים הטוענים כי התקשורת בין נמלים או בין דבורים מזכירה יותר מערכות תקשורת בתוך אורגניזם (כמו, למשל, העברת מידע בין תאים באורגניזם רב-תאי, או התקשורת המועברת באמצעות מערכת העצבים) ופחות מכך מערכות תקשורת בין אורגניזמים שלמים ממין מסוים. לפיכך, הם מציעים להתייחס לקן נמלים או לכוורת דבורים כאורגניזם אחד, לפחות לעניין מערכת התקשורת בתוכם. על-פי דעה זו, מערכות התקשורת בקני נמלים או בכוורות דבורים אינן נחשבות ל"מבשרות" של השפה האנושית, אלא יש לחקור אותן בזיקה למערכות תקשורת בתוך אורגניזמים. לעומתם מבססים המצדדים ברלוונטיות התקשורת הזו לנושא על הטענה כי אם שפה היא אכן ייצוג של ידע, אין כל הבדל בין "תקשורת פנימית" ל-"תקשורת חיצונית" מבחינת הבנת האבולוציה של השפה משום שממילא התפתחות זו מתרחשת באינטראקציה בין היצור הבודד לסביבתו והתקשורת החיצונית והפנימית מתפחות יחדיו (co-evolve).

ציפורי שיר
אחד התחומים שנלמדו היטב במסגרת "האבולוציה של השפה" הוא שירת החיזור אצל ציפורי שיר. לציפורי שיר ממין זכר יש ציוץ מיוחד המשמש לחיזור אחר נקבות. הוא אינו משמש לצורך אחר, ואינו יכול להיחשב שפה, אולם יש לו מאפיינים המזכירים שפה טבעית. הצלילים של שירת החיזור מסודרים על-פי מספר דגמים באופן שמזכיר תחביר. יש דגמים של שירת חיזור שאפשר ליצור באופן מלאכותי, אולם הם אינם נקלטים אצל הציפורים, והם לכאורה "לא-דקדוקיים". כמו כן, שירת החיזור נלמדת מן ההורה הזכר. גוזל של ציפור שיר ממין זכר שנלקח מן הקן בטרם הספיק ללמוד את שירת החיזור, לא יוכל ללמוד אותה בגיל מבוגר, וייכשל בחיזור אחר נקבות. גם לגבי שפה טבעית יש פרק זמן מוגבל בגיל הילדות שמאפשר רכישה טבעית שלה.

קופי אדם

נעשה ניסיון לאתר יכולות לשוניות אצל בעל-חיים הקרובים מבחינה גנטית לאדם. בעלי החיים שנבדקו הם פרימטים כגון שימפנזה, בונובו ("שימפנזה גמדי"), אורנגאוטן וגורילה. אף מין מבין הפרימטים האלה אינו מסוגל להפיק את מגוון הקולות שמסוגל בן אדם להפיק, כיוון שתיבת הקול (לרינקס) שלהם ממוקמת גבוה בגרון. עם זאת, נעשה ניסיון לאתר מערכות סימנים אחרות של מחוות ידיים ומחוות גוף שהפרימטים עשויים להשתמש בהן. באופן טבעי לא נצפתה שפה כלשהי (על פי ההגדרה דלעיל) בקרב מין כלשהו של הפרימטים. מערכות התקשורת שנצפו אצלם אינן שונות מאלו המשמשות בעלי חיים מפותחים אחרים, והן רפרנציאליות בעיקרן (כלומר, כוללות סימנים המצביעים על ישויות בעולם, אבל בלי תחביר ברור ובלי סימנים המצביעים אלה על אלה).

שלב נוסף במחקר היה ניסיון ללמד קופי אדם, בעיקר שימפנזים ובונובו, להשתמש בשפת סימנים או בשפה המבוססת על לקסיגרמות (לוחות סימנים). ניסויים אלה מתבססים על ההשערה שקופי אדם, הדומים מאוד מבחינה גנטית לבני אדם, נמצאים שלב אחד לפני פיתוח שפה מבחינת יכולותיהם הקוגניטיביות ומבנה מוחם. על פי ההשערה, הם אמנם אינם מסוגלים לפתח שפה בכוחות עצמם, אבל הם יכולים לרכוש שפה בהדרכת בני אדם. ניסוי מפורסם מעין זה נעשה במשך כמה שנים, החל מ-1967, ובמסגרתו גידלו זוג החוקרים ביאטריקס ואלן גרדנר (Beatrix and Allen Gardner) גורת שימפנזה (ממין נקבה) שכינו ואשו (Washoe). הזוג גידל את ואשו כאילו הייתה ילדה, ובמסגרת זו דיברו איתה בשפת הסימנים האמריקנית (ASL). המסקנות מהניסוי שנויות מאוד במחלוקת.

ניסוי מפורסם אחר נעשה בשנות ה-80 על ידי החוקרת סו סווג' רמבו (Sue Savage-Rumbaugh). במסגרת הניסוי היא ניסתה ללמד בונובו להשתמש בסימנים על-גבי מקלדת באופן שמחקה שימוש בשפה טבעית. הניסוי בבונובו מבוגרים נכשל בדרך-כלל, אולם גור בונובו, המכונה קנזי (Kanzi), ששהה עם אמו בעת שהשתתפה בניסוי, הצליח ללמוד להשתמש במקלדת, ואף הצליח להשיב באמצעותה על שאלות באנגלית. קנזי נחשב לבעל החיים שהגיע לשליטה הטובה ביותר בשפה, אם כי יש עדיין ויכוח על מידת השליטה שלו בשפה, והאם היא מגיעה לרמת השליטה שמפגינים בני אדם. קנזי גם הוכיח שרכישת שפה אצל בונובו, תהא מידת השליטה הסופית בה אשר תהא, מתקיימת רק בגיל צעיר, ממש כמו תהליך רכישת השפה אצל ילדים.

חקר מאובנים 
שיטת מחקר אחרת מנסה לעמוד על הזמן ועל הנסיבות שבהם התחילו בני אדם להשתמש בשפה. התיעוד המוקדם ביותר לשפה אנושית הן תעודות כתובות בנות כמה אלפי שנים שנמצאו במצרים ובמסופוטמיה. השפות המוצגות בתעודות האלה הן שפות מורכבות הדומות מבחינת המבנה לשפות המדוברות היום. גם הנושאים שבהם עוסקות התעודות מעידים על פיתוח חברתי וטכנולוגי גבוה יחסית. נראה, אם כן, שהכתב התפתח זמן רב אחרי השפה המדוברת, וכי הוא נוצר בחברות אנושיות מפותחות, כך שאין בתעוד הזה ערך לבחינת הזמן שבו התחילו בני אדם לדבר, או לבחינת מאפייני השפות הראשונות.
העדויות שבאות בחשבון, אם כן, הן עדויות עקיפות, כלומר מאובנים של שלדי בני אדם קדומים, שיכולים להעיד כי לאדם בעל השלד הייתה יכולת דיבור. שני קריטריונים נבחנים בהקשר זה - גודל המוח ומבנה התעלה המוליכה את העצב השולט באיברי הדיבור מן המוח אל חלל הפה. גודל המוח נחשב לקריטריון חשוב יותר, כיוון שייתכן שבני אדם קדומים דיברו באמצעות שפות סימנים או מחוות גוף, עוד בטרם התקיימה היכולת להשתמש באיברי הדיבור לצורך הפקת שפה קולית. ההנחה היא שעיבוד והפקה של שפה דורשים מערכת עצבית מורכבת, שניכרת במוח גדול במיוחד, ובמיוחד ביחס גבוה בין גודל המוח לגודל הגוף (כלומר מוח גדול יחסית לגוף קטן יחסית). כיוון שהמוח נרקב, ואינו משתמר, נבחן נפח הגולגולת, והסימנים שמשאיר המוח על צדה הפנימי.

היתרון האבולוציוני של השפה
לפי תורת האבולוציה על ידי ברירה-טבעית, תכונה חדשה שנוצרה באורגניזם עקב שינוי בחומר הגנטי שקיבל בתורשה מהוריו, תשרוד ותתפשט אם יש בה יתרון המאפשר לאורגניזם להוליד יותר צאצאים פוריים מאשר אורגניזמים אחרים מאותו המין. לדוגמה, יתכן שהתפתחות הריאות ביצורים קדומים שחיו במים, אפשרה להם לשרוד במים רדודים בתקופות של יובש (כיוון שהצליחו לנשום גם מחוץ למים), ולפיכך להעמיד יותר צאצאים בימי חייהם, ולהוריש להם את השינוי הגנטי שקודד יצירת ריאות. אחת השאלות המרכזיות בחקר האבולוציה של השפה היא איזה יתרון הישרדותי הקנתה היכולת הלשונית לבעליה. 

מכל הידוע לנו עד כה על שפות טבעיות, נראה שיש להן יתרון אבולוציוני משמעותי מאוד למין האנושי - כל בני האדם הבריאים רוכשים שפה באופן טבעי. שיעור בני האדם הסובלים מליקויים ברכישת שפה קטן מאוד (קטן לאין-ערוך משיעור הסובלים מדיסלקסיה או קשיי למידה אחרים). אפילו בני אדם הסובלים מליקויים באיברי הדיבור, מפתחים באופן ספונטני שפות סימנים, כלומר משתמשים בתנועות ידיים ובמחוות גוף ליצירת שפות הדומות לשפות המדוברות. מצד שני, על פי הידוע עד כה, רק בני אדם משתמשים בשפה שבה יש סימנים המצביעים זה על זה (ראו הגדרת שפה לעיל), ולמעשה זהו המאפיין הייחודי של בני אדם לעומת מינים אחרים.

תפוצת הכושר לרכוש שפה בקרב בני אדם, והייחודיות של התכונה הזו, מרמזת על יתרון אבולוציוני שלה, אולם קשה להגדיר את היתרון הזה. העובדה שהשפה האנושית משרתת היטב את התקשורת בין בני אדם, אינה הגדרה מספיקה מכמה סיבות:
#מערכות תקשורת פשוטות יותר קיימות אצל בעלי חיים, ואף אצל בעלי חיים הקרובים גנטית לאדם (קופי אדם). מערכות אלה מספיקות להן לצורך הישרדות והעמדת צאצאים. השפה האנושית משוכללת יותר, אך היא תובעת משאבים רבים, בייחוד ממערכת העצבים המרכזית (המוח, שהוא גדול במיוחד אצל בני אדם, דורש אספקה רבה של אנרגיה, ואף מכביד על תהליך הלידה ועל שיווי המשקל) ומאיברי הפקת הקול (איברים שאצל פרימטים משמשים רק לנשימה ואכילה, ואצל בני אדם נוסף להם תפקיד המכביד לפעמים על תפקודיהם האחרים). תאוריה העוסקת באבולוציה של השפה חייבת להסביר מדוע השכלול הזה במערכת התקשורת מסייע להעמדת צאצאים, אף על פי שהוא דורש משאבים רבים ויקרים.
#השפה אינה משרתת בני אדם רק לצורך תקשורת. בני אדם מדווחים כי הם "מתרגמים" מחשבות למילים כדי לשפר את יכולתם לפתור בעיות, גם אם אינם נדרשים לשתף בני אדם אחרים בפתרון. השפה, אם כן, משכללת את היכולת הקוגניטיבית של האדם, ויש להסביר כיצד השכלול הזה משפר את הסיכוי להעמיד צאצאים.
#השפה האנושית מתאימה היטב לשימושים מסוימים, אך היא אינה מתאימה לשימושים אחרים. למשל, קשה מאוד להסביר באמצעות השפה בלבד, וללא עזרת תנועות ומחוות, מהי ספירלה, איך קושרים שרוכי נעליים, איך מבצעים ריקוד וכיוצא באלה. התאוריה צריכה להסביר מדוע מעניקה השפה האנושית יתרון דווקא בתחומים מסוימים, ואינה מעניקה יתרון בתחומים אחרים.

תאוריות ורעיונות לגבי היתרון האבולוציוני של השפה
פיצוי על אובדן היכולת להשתמש במסרים כימיים
הסבר אפשרי להתפתחות היכולת השפתית הייחודית לבני אדם הוא שהיא הקנתה יתרון הישרדותי לא במובן של התאמה טובה יותר לסביבה אלא במובן של פיצוי על אבדן של יכולות אחרות, כמו למשל על אובדן היכולת לתקשר באמצעות מסרים כימיים. 
התקשורת באמצעות מסרים כימיים (ריחות ופרומונים) היא צורת התקשורת הנחשבת ליעילה ביותר בטבע מבחינת כמות האינפורמציה שניתן להעביר באמצעותה ביחס להשקעה ביכולות חושיות וקוגניטיביות. היא גם צורת התקשורת היחידה אצל יצורים חיים מלבד האדם, שמאפשרת העברה של מסרים דחויים, כלומר מסרים שנרשמים בזמן אחד ונקראים בזמן מאוחר יותר. אנו רואים כי אצל מיני בעלי חיים ש-"נאלצים" לוותר על סוג זה של תקשורת (למשל ציפורים או יצורים ימיים), מביא הדבר הן להתפתחות משמעותית ביכולות הקוגניטיביות של הפריט הבודד והן לתופעות של בחינת היכולת הקוגניטיבית כחלק מתהליך הבחירה של בני זוג (כמו הדוגמה של שיר החיזור של הציפורים לעיל).

על פי התאוריה, כאשר הזדקפו אבותינו הקדמוניים על רגליהם האחוריות, הפכה התקשורת הכימית ביניהם לבלתי מעשית והם נאלצו לפתח יכולות תקשורתיות אחרות. המעבר לשימוש באותות חזותיים וקוליים נתן יתרון לפריטים בעלי יכולת קוגניטיבית טובה יותר ויצר מן הסתם גם מצב שבו הם הועדפו כבני זוג לרבייה.

תחרות בין מיני הומינידים
במשך כמעט כל תהליך ההתפתחות של האדם התקיימו זה לצד זה מספר מינים של הומנידים שהתחרו ביניהם. העובדה כי כל המינים הללו היו צריכים להתחרות זה בזה, תחת אותם תנאים של מגבלות התקשורת שכפתה עליהם ההליכה על שתיים,יצר מעין "מרוץ חימוש" של התפתחות קוגניטיבית. בסופו של דבר הובילה ההתפתחות המהירה הזו להתפתחות מוח שהיה משוכלל מספיק כדי לאפשר חשיבה מופשטת כמו זו הנדרשת לצורך השפה האנושית הייחודית (כאמור איש אינו מתימר לטעון כי האופן שבו אנו עושים שימוש בשפה התפתח כולו בתהליך אבולוציוני גנטי).

תורת המערכות המורכבות
המחקרים  העוסקים בתחום תורת המערכות המורכבות מציעים גישה שעל-פיה השפה היא דרך ליצוג והעברה של הידע ש"נוצר" כתוצאה מתהליכים קוגניטיביים ושיטת הייצוג הזו (דהיינו השפה) נמצאת בתהליך של אופטימיזציה כתוצאה של שילוב של מספר תהליכים ביולוגיים שהאבולוציה היא רק אחד מהם. אופטימיזציה זו היא שיוצרת את החוקיות ההולכת ומשתכללת של השפה, במקביל להתפתחותם של החיים על פני כדור הארץ. תפישה זו מדגישה את האופן שבו מתפתחת התקשורת בין כל צורות החיים כתהליך מורכב אחד ולא את האופן שבו מתפתחת יכולותו של כל מין בנפרד.

תוצאה מעניינת העולה מהמחקר בתחום זה היא שבתהליך האבולוציוני ייתכנו מצבים הנראים כאילו הם מפרים את העיקרון של הישרדות התכונות המועילות ביותר. מצב כזה מתרחש כאשר היתרונות והחסרונות של תכונה מסוימת נמצאים במעין שיווי משקל דינמי הגורם לכך שהברירה הטבעית היא ביחס לתכונה עצמה. מה שנוצר הוא תהליך גבול כאוס המביא לכך שהתכונה הבעייתית לכאורה הופכת דווקא לדומינטטית. ייתכן שהמקרה של התפתחות השפה האנושית הוא דוגמה למצב כזה - במהלך ההתפתחות האנושית, שימשה ההתקדמות ביכולת השפתית כדי לפצות על מגבלות ואתגרים שיצרה ההתפתחות הזאת בעצמה. כתוצאה מכך התפתחה היכולת השפתית לכדי משהו שמאפיין מאוד את המין האנושי, אולם מצד שני ממשיך להמצא במצב של שינוי והתפתחות מתמידים.

מיתוסים ורעיונות לגבי מוצא השפה
כבר מהעת העתיקה היכולת הלשונית העסיקה את בני האדם. עם זאת, עיקר עניינם של המיתוסים, הפילוסופים וההוגים לאורך ההיסטוריה היתה השאלה מדוע קיימות שפות שונות (שאלה בה עוסקת הבלשנות ההיסטורית), וכן מה היתה השפה האנושית המקורית (שאלה שלמדע אין כלים לענות עליה). לדוגמה, מיתוס מגדל בבל בתנ"ך עוסק ביצירת השפות השונות, ואילו ההיסטוריון היווני הרודוטוס כתב במאה ה-5 לפנה"ס על ניסוי, שבו מלך מצרים בודד שני תינוקות, שבהיותם בני שנתיים אמרו את המילה "ביקוס", שמשמעותה "לחם" בשפה הפריגית; לפיכך הוסק שהשפה האנושית המקורית היתה פריגית. 

נושא נוסף שעסקו בו מיתוסים והוגים עתיקים היה מקורותיהן של המילים בשפה. כך לדוגמה, בסיפור גן העדן המקראי אלוהים מביא את בעלי החיים אל אדם הראשון, והוא קורא להם בשמות (בראשית, ב' 19-20). אפלטון, בדיאלוג קראטילוס, טוען שהמילים נוצרו מן הטבע, ויש קשר ישיר, טבעי, בין המילים לדברים שמסומנים בהן (ביוונית).

העובדה שהטקסטים הקדומים אינם עוסקים במקורות היכולת הלשונית אינה מפתיעה. ההנחה היתה שבני האדם נוצרו, או נבראו, עם יכולת לשונית. כמו שלא נדרש הסבר מיוחד ליכולת האנושית לראות, או לזוז, לא נדרש הסבר ליכולת לדבר. 

הדבר השתנה במאה ה-19, לאחר פרסום עם התפתחות תורת האבולוציה והתפיסה שבני האדם הם חלק מעולם החי. אז עלתה לראשונה השאלה, איך התפתחו היכולות הייחודיות לאדם, ובראש ובראשונה היכולת הלשונית. מספר רב של תאוריות הוצעו, אבל התפיסה הכללית היתה שאין דרך מדעית לבדוק את השאלה, בהעדר ממצאי מאובנים או יכולת השוואה עם מינים אחרים. ב-1866, החברה הבלשנית של פריז (Société Linguistique de Paris) הודיעה שלא תפרסם יותר מאמרים בנושא, ובכך סתמה את הגולל על המחקר בנושא לתקופה של כ-100 שנה.

לקריאה נוספת

# משה אטר, מה אני שח, דביר, 1986.
# יאיר שימרון, כיצד נתהוותה השפה וכיצד העברית, צ'ריקובר 2000.
#יאיר שימרון, קולות מגן עדן, האבולוציה של קולות ההבעה לכלל שפה, צ'ריקובר 2006

# יורם ברונובסקי, מסה על הלשון, ספרית פועלים, 1975.


קישורים חיצוניים
*
*
*
*
*
* ריצ'רד ליקי,, בספר "מוצא האנושות". מאתר מט"ח.



ראו גם
1907 בספורט,
אירועים אחרים ב-1908,
1909 בספורט
רשימת שנים בספורט.

1908 בספורט:

אולימפיאדת לונדון
האולימפיאדה הרביעית מתקיימת בלונדון, אנגליה. סיכום המדליות:

כדורגל
* באולימפיאדת לונדון התקיים טוריניר כדורגל חובבני, מה שהיה הקדמה לטוריניר גביע העולם בכדורגל
* ב-9 במרץ נוסדה קבוצת הכדורגל האיטלקית אינטר מילאנו
* ב-19 ביולי נוסדה קבוצת הכדורגל ההולנדית פיינורד
* שמה של קבוצת הכדורגל הפורטוגזית "ספורט ליסבואה" שונה לבנפיקה ליסבון



רונן חרזי (נולד ב-30 במרץ 1970) הוא כדורגלן עבר ישראלי, ששיחק בעמדת החלוץ.

חרזי התחיל את הקריירה בהפועל רמת גן, ועבר לקבוצת בית"ר ירושלים בעונת  בה ביצע את הפריצה הגדולה. כבר בעונתו הראשונה בבית"ר ירושלים, זכה עימה באליפות, וכבש לזכותה 15 שערים.
חרזי שיחק בבית"ר עד עונת , בה זכה עימה באליפות נוספת, למרות ששיחק במהלך העונה רק 16 משחקים (מתוך 30) עקב פציעה.

עונה לאחר מכן עבר לקבוצת סלמנקה הספרדית, אך לא זכה להצלחה מרובה וחזר לשחק בהפועל חיפה. 
עונה לאחר מכן ניסה חרזי שוב את מזלו מחוץ לישראל, ועבר לשחק בקבוצת בורסאספור הטורקית. חרזי כבש שישה שערים, אך לא סיים את העונה, והצטרף לקבוצת מכבי חיפה.

בעונת  הצטרף חרזי לקבוצת הפועל תל אביב בה כבש 17 שערים, וזכה עם הקבוצה בדאבל (אליפות וגביע).

בעונה לאחר מכן נפצע חרזי באימון, לא הצליח להתגבר על הפציעה ונאלץ לפרוש.

רונן חרזי שיחק 212 משחקים בליגה הראשונה בהם כבש 87 שערים (58 מתוכם בבית"ר ירושלים).

בנבחרת ישראל שיחק חרזי 52 משחקים. הוא מדורג במקום השלישי ברשימת הכובשים של הנבחרת בכל הזמנים, עם 23 שערים. 

קישורים חיצוניים
* באתר ההתאחדות לכדורגל בישראל


 
 
שבט אפרים הוא אחד משנים-עשר שבטי ישראל המתוארים במקרא. השבט נקרא על שם בנו השני של יוסף ונחלתו בארץ ישראל השתרעה בדרומה של ממלכת הצפון, ממלכת ישראל. עם חורבן ממלכת ישראל בשנת 722 לפנה"ס נטמעו תושביה בממלכת יהודה השכנה או הוגלו לרחבי האימפריה האשורית. עדת השומרונים מייחסת את עצמה לשבט זה. 

שבט זה נודע בחשיבותו, כך מספר אישים מצאצאי השבט נודעו בהנהגתם על שאר השבטים; יהושע בן נון ושמואל הנביא צאצאי השבט הנהיגו, על פי המקרא, את העם בתקופת ההתנחלות, וירבעם בן נבט, מייסד ממלכת ישראל על פי המקרא, היה אף הוא מצאצאי שבט זה.

סמל
על פי המסורת, סמל שבט אפרים היה דגל זהוב ועליו ראש עגל. 
על פי הכתוב: "בְּכוֹר שׁוֹרוֹ הָדָר לוֹ וְקַרְנֵי רְאֵם קַרְנָיו, בָּהֶם עַמִּים יְנַגַּח יַחְדָּו אַפְסֵי אָרֶץ, וְהֵם רִבְבוֹת אֶפְרַיִם וְהֵם אַלְפֵי מְנַשֶּׁה:" (דברים פרק ל"ג 17)

על פי הפירוש, האבן שמייצגת אותו ואת שבט מנשה היא אבן השוהם שאותה נשא אהרון הכהן עם שאר האבנים הטובות שנשא על ליבו.

שבט אפרים בזמן יציאת מצרים
במפקד שנערך במדבר לאחר יציאת מצרים מנו הגברים מגיל 20-50  בשבט אפרים 40,500 איש אך מספרם ירד בהדרגה בשנים הבאות וכאשר בני ישראל הגיעו לארץ המובטחת, לאחר 40 שנה של נדידה במדבר, מניינם היה רק 32,500 איש.

יהושע בן נון משבט אפרים, היה אחד המרגלים שנשלחו לבדוק את מצבה של הארץ המובטחת. הקב"ה מינה את יהושע בן נון להיות יורשו של משה רבנו לאחר מותו. יהושע בן נון היה המנהיג שכבש לראשונה את שטחי ארץ ישראל לאחר יציאת מצרים.

ברכת משה לשבט אפרים
שבט אפרים קיבל את ברכת משה לשני בני יוסף אפרים ומנשה: "וּלְיוֹסֵף אָמַר מְבֹרֶכֶת יְהֹוָה אַרְצוֹ מִמֶּגֶד שָׁמַיִם מִטָּל וּמִתְּהוֹם רֹבֶצֶת תָּחַת.
וּמִמֶּגֶד תְּבוּאֹת שָׁמֶשׁ וּמִמֶּגֶד גֶּרֶשׁ יְרָחִים.
וּמֵרֹאשׁ הַרְרֵי קֶדֶם וּמִמֶּגֶד גִּבְעוֹת עוֹלָם.
וּמִמֶּגֶד אֶרֶץ וּמְלֹאָהּ וּרְצוֹן שֹׁכְנִי סְנֶה תָּבוֹאתָה לְרֹאשׁ יוֹסֵף וּלְקָדְקֹד נְזִיר אֶחָיו.
בְּכוֹר שׁוֹרוֹ הָדָר לוֹ וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי אָרֶץ וְהֵם רִבְבוֹת אֶפְרַיִם וְהֵם אַלְפֵי מְנַשֶּׁה.

שבט אפרים בארץ ישראל

נחלת שבט אפרים עלתה בגורל ב"בית יוסף", לאחר שמטה בני יהודה היה השבט הראשון אשר קבל נחלה מיהושע בן נון, לאחר כיבוש ארץ כנען. הנחלות של בית יוסף, אפרים  ומנשה, נחשבות לגדולות. שבט אפרים התנחל בתחום בין נחל ירקון לבין נהר הירדן וכללה את החלק המרכזי של שטח ההר שבין ירושלים לעמק יזרעאל. נחלה זו כללה ערים חשובות בתקופת המקרא דוגמת: שכם, בית אל ושילה.

שבט מנשה, שהיה שותף להגרלה, קבל את האזור מהים התיכון עד הגלעד והר החרמון. ברכת משה התקיימה בהם:"וּמֵרֹאשׁ, הַרְרֵי-קֶדֶם; וּמִמֶּגֶד, גִּבְעוֹת עוֹלָם  (ספר דברים ל"ג, ט"ו).

על אף שמעמדו נחלש מעט בתקופת המלוכה, שבט אפרים נחשב לאחד השבטים החשובים, המרכזים והמשפיעים בשבטי ישראל.

אישים מפורסמים שיצאו משבט אפרים כוללים את: יהושע בן נון, ירבעם בן נבט ואחאב.

סופו של שבט אפרים
בשנת 722 לפנה"ס נכבשה ממלכת ישראל בידי האימפריה האשורית החדשה, ותושביה ובהם צאצאי שבט אפרים הוגלו לרחבי האימפריה ונטמעו בה, כאשר הנותרים בארץ ישראל נטמעו בממלכת יהודה השכנה. שבט אפרים נחשב במסורת היהודית כאחד מעשרת השבטים האבודים של בני ישראל. עם זאת, השומרונים ויהודי קוצ'ין בימינו מיחסים את עצמם לשבט זה.

שיבת ציון

בתיאור שיבת ציון בספר דברי הימים א' פרק ט' מתוארים החוזרים לארץ ישראל כאנשים מהשבטים יהודה, בנימין , לוי, מנשה ואפרים (שני השבטים האחרונים היו חלק מתושבי ממלכת ישראל במקור לאחר פילוג ממלכת ישראל המאוחדת, פרופסורים כמו: מ.ד. קאסוטו וא.ש. הרטום מפרשים זאת כ:"שרידי עשרת השבטים שהתיישבו בממלכת יהודה"), עם זאת תיאור בני השבטים: מנשה ואפרים, אינו מוזכר בתיאור השבים ארצה שבספר עזרא שבו מתוארים שבי ציון כאנשים משבט יהודה, בנימין ולוי (כולל הכהנים).

הערות שוליים




עקב חורף (שם מדעי: Buteo buteo) הינו דורס יום  חולף וחורף בישראל, ממשפחת הנציים ובסוג עקב. בלעז נקרא עקב אירופאי או עקב מצוי.
תפוצה
המין נפוץ בכל אירופה, מרכז אסיה עד למזרח סיביר ויפן. מספר פריטים נודדים אף לאפריקה, צפון הודו, בורמה, מלזיה וסין. הוא לא חובב קור, וינטוש אזור מחייה או ירד בגבהים עם ירידת הטמפרטורה. שוכן באזורים הרריים ומישוריים כאחד, וזקוק לסביבה מיוערת כדי לבנות את קינו.
עקב חורף הוא המין השני בתפוצתו באירופה, אחרי בז מצוי, באירופה וברוסיה משערים כי מתרבים לפחות מיליון זוגות פוריים.

מראה
העקב הוא עוף דורס ממוצע בגודלו, כאשר אורכו של בוגר: 57-45  ס"מ ומוטת הכנף: 130-110 ס"מ. בתעופה יזוהה על יד כנפיו הרחבות וזנבו הקצר והפרוס, כנפיו חומות באזור הכתף ולבנות מפוספסות באזור החזה, קצות כנפיו כהות עד שחור. ממבט עילי גבו וראשו חומים. 
 
לעקב חורף מספר מופעי ניצוי, באירופה ניתן לזהותו בטעות כאית צרעים או כעקב מכנסיים.

התנהגות
העקב אינו חי בלהקות, אך סביר שמספר פריטים, 15 לכל היותר, יחברו יחד בנחלה שופעת מזון או לצורך נדידה. העקב בהיותו עוף איטי, מפסיד במאבקי טריטוריה לעופות קטנים אך מהירים ותוקפניים ממנו, כבזיים, ועורביים שונים, המתקיפים אותו בזוגות או בשלישיות כדי להתיש את העוף הגדול מהם, ומסוגלים אף להורגו בטופריהם ובמקורם.

העקב מרבה לדאות, ומשתמש בתרמיקות (מערבולות אוויר המסתובבות על צירן) כדי לחסוך באנרגיה ולהתקדם במרחב השמיים. 
  

קולו של העקב מזכיר יללת חתול ונשמעת: "פי-איי" מתמשך, שנשמע בעיקר בשעת דאייה. בקן נשמעים לעתים שריקות וצפצופים. 

בגלל גודלו הבינוני ואופיו, עקב החורף הוא לעתים הבחירה הראשונה באימוני בזיארות (ציד באמצעות עופות דורסים). הוא עצלן ודורש אימון ממושך ולכן מתאים למתחילים בענף, שאחר כך עוברים לאמן עופות מהירים ופעילים יותר.

תזונה
המזון נצרך בהתאם לפאונה המקומית, מתבסס בעיקר על ארנבאים, שפנאים, עכבריים ומכרסמים שונים, חדפיים, ואף טורפים קטנים כסמוריים.

העקב מעופף איטי, על כן מאתר את טרפו בשעת מנוחה על עצים בשטח פתוח, ואז שועט עליו ולוכדו. הוא ידוע כדורס סובלני המסוגל לחכות שעות עד להופעת טרפו, צבע נוצותיו מסווה אותו בין העצים. 
 

לעתים יאתר מזון בתעופה או בחיפוש על הקרקע. לעקב שיטה ייחודית ללכוד רמשים ותולעים, הוא מגיע לשדות חרושים ומעובדים, ואז "רוקד" מעלה ומטה קרוב לקרקע,  ומדמה בקול משק הכנפיים וברוח הנוצרת ירידת גשם. מבחר השדה שיוצא מהקרקע לכבוד הגשם,  נטרף חיש על ידו. 
 

בעיתות רעב יצוד גם עופות חלשים וינבור בפגרים. 
  כמות המזון הממוצעת ליום היא 140 גרם בקירוב, היא משתנה בהתאם לעונה, לטמפרטורה ולגודל העוף.

בעבר היה ניצוד המין על ידי ציידי פסיוניים, שחשבו שהמין מזיק להצלחת שללם. אך רק לעתים רחוקות ניזון המין מעופות אלו, ומספריו מעטים מידי כדי להזיק. 
  אותו הדין גם לגבי שומרי עדרים, מאחר שלעתים רחוקות מאוד תוקף המין טלאים וגדיים צעירים, לרוב הוא "מחכה" לתמותם הטבעית. כיום עקב חורף הינו עוף מוגן ברוב ארצות אירופה ואסורה הפגיעה בו לפי חוק.

האוכלוסייה היציבה של המין באירופה, סבלה במהלך שנות ה-50 של המאה ה-20 מירידה דרסטית במספריה, זאת בעקבות התפרצות המיקסומטוזיס (מחלה שהוצגה לאירופה על ידי האדם ופוגעת רק בארנבאים) בצרפת ובאנגליה, שחיסלה תוך פחות מעשור כ-95% מהארנבאים במדינות אלו. העקבים לא נפגעו ישירות מהמחלה, אלא מהמעבר לאכילת פגרי הארנבים שרוססו בחומרי הדברה. 
 
האוכלוסייה במערב אירופה שוקמה וחזרה למספריה הראשוניים רק בשנות ה-80 של המאה ה-20, עם חזרתם של הארנבים.

רבייה

העקב הוא מונוגמי. סבורים כי זוגות עקבים נפרדים לעתים נדירות, וכי הזיווג הינו לכל חייו. כמרבית העופות הדורסים, הצלחת הרבייה תלויה בעיקר באספקת המזון, ופחות תלויה במזג האוויר ובהפרעות סביבתיות נוספות כרעש, זיהום, חשמל וכולה. 

בעונת הרבייה נחזה בעקב מבצע תצוגות תעופה ייחודיות: מעוף יחידי אקרובאטי הכולל נסיקה כמעט אנכית,  או מעוף זוגי המשלב נגיעות כנף וצווחות רמות.

העקב מגיע לבגרות המינית כבר בשנתו הראשונה, אך שכיח יותר שיתרבה פעם ראשונה רק בשנתו השלישית. קן חדש נבנה כל שנה על צמרות העצים. בכל הטלה 3-2 ביצים המוטלות בהפרשים של 3 ימים אחד מהשני. הדגירה נעשית על ידי הנקבה בלבד.  הגוזלים מסוגלים לעוף כעבור 7 שבועות מבקיעתם ו-6 משבועות לאחר כך כבר עצמאים לחלוטין.

תתי מין ותפוצתם
*B. b. buteo - מרבית אירופה – מפינלנד בצפון, עד טורקיה במזרח ובדרום וספרד במערב. חורף מדרום אזור זה, כולל בישראל.
*B. b. vulpinus - צפון סקנדינביה, מערב רוסיה, קווקז, ומרכז אסיה. חורף בדרום סהרה ובדרום אסיה.
*B. b. arrigonii - קורסיקה וסרדיניה.
*B. b. rothschildi - האיים האזוריים.
*B. b. insularum - האיים הקנריים.
*B. b. menetriesi - אזור הקווקז ומזרח טורקיה.
*B. b. bannermani - קייפ ורדה 
*B. b. refectus - מערב סין וההימלאיה
*B. b. touoshimai - איי מריאנה 
*B. b. oshiroi - איי יפן הדרום-מערביים (דייטו וריוקיו)
*B. b. japonicus - מונגוליה, מנצ'וריה, יפן, טיבט והודו. חורף בדרום אסיה.

קישורים חיצוניים


 
 
רשימה ביבליוגרפית מלאה של ספרי יגאל מוסינזון 
ספרי חסמבה
רשימת ספרי סדרת "חסמבה" מאת יגאל מוסינזון, בהוצאות  י. טברסקי, גדיש, שחף, ברונפמן, רמדור-שלגי, כנרת, זמורה-ביתן-מודן ידיעות ספרים. 1949 - 1994

סדרה ראשונה  בהוצאת י. טברסקי:
1. חסמבה או חבורת סוד מוחלט בהחלט. צייר שמואל כץ. 1950. חבורת חסמבה מוקמת על מנת לעזור להגנה במאבק כנגד הבריטים ששולטים בארץ. במהלך המאבק נהרג החסמבאי אליהו חרמון.  הופיע במקור ב-1949 כסדרה בהמשכים  בת 11 חלקים בכתב העת לילדים "משמר לילדים" כרך 4 חוברות 40 - 50 בין התאריכים 30 ביוני 1949 עד 8 בספטמבר 1949. ציוריו של שמואל כץ במשמר לילדים מופיעים גם בספר. קטע מהספר עובד תחת השם "חסמבה"  בידי המרכז לתוכניות הלימודים כחוברת לבתי ספר ב-1977.  הספר עובד ל"עברית קלה" בידי יגאל מולדבסקי עבור סדרת גשר לנוער, בגרסה של 94 עמודים ב-1990. עודכן בידי רימונה דינור במהדורה של הוצאת כנרת זמורה-ביתן דביר, שנת 2001.יצא במהדורת ידיעות ספרים ב2011.

2. חסמבה בבית האסורים. צייר שמואל כץ. יוני 1950.  חסמבה ממשיכה במאבקה כנגד הבריטים  גם מבית הסוהר ואף כולאת ושופטת את הבלשים הבריטים. החסמבאים פוגשים לראשונה אך בהחלט לא לאחרונה בבית הסוהר את הפושע אלימלך זורקין. הופיע במקור כסדרה בת 15 חלקים  בכרך 5 של "משמר לילדים" חוברות 9 - 23 בין 10 בינואר 1949 עד 16 בפברואר 1950. ציוריו של שמואל כץ במשמר לילדים מופיעים גם במהדורת הספר. עודכן בידי רימונה דינור, במהדורת כנרת בשנת 2001.יצא במהדורת ידיעות ספרים ב2011

מחזה "חסמבה (חבורת סוד מוחלט בהחלט) הוצג בתיאטרון "אוהל" ב-1952 בעיבודו של יוסף אוקסנברג. נראה שגם "חסמבה בבית האסורים" הוצג כמחזה לילדים בידי "אוהל".
שני הספרים עובדו למחזות "חסמבה חסמבה חסמבה" של מוסינזון  ו"חסמבה" של עודד בארי ב-1985 והמחזמר "חסמבה"  ב-1998   בידי אסף לוין עם מוזיקה של ירון כפכפי עם אקי אבני בתור ירון זהבי וסנדי בר בתור תמר.   גם הופיע כקלטת.   

3. חסמבה ושודדי הסוסים, נובמבר 1950. מהדורה ראשונה צייר שמואל כץ. מהדורה שנייה מופיע  כצייר מ. אריה אך זאת טעות. חסמבה נאבקת בפושע זורקין ובחבלנים ערביים. עודכן בידי רימונה דינור, במהדורה של הוצאת כנרת בשנת 2001.יצא במהדורת ידיעות ספרים ב2011.
 
הומחז להצגה בידי יוסף אוקסנברג עם שירים של רות בן דוד עבור תיאטרון "דו רה מי".
 
נראה שהייתה גם הצגה של תיאטרון "טילון". נעשה לסרט.
 
4. חסמבה ואוצר הזהב של המלך הורדוס. אפריל 1951. צייר שמואל כץ, מהדורה שנייה מופיע כצייר מ. אריה אך זאת טעות. חסמבה נאבקת בכנופיית פושעים בינלאומיים  בעלת המצאות סופר מתוחכמות, (כמו בית זועות שבו ניתן לצפות ולשלוט מרחוק על כל שבוי באמצעות מכשירי צפייה מרחוק) שמתנכלים לאוצרות הארכאולוגיים של המדינה.  עודכן בידי רימונה דינור, במהדורה של הוצאת כנרת בשנת 2001. יצא במהדורת ידיעות ספרים ב2011.הוצג כמחזה לילדים בידי "אוהל". 

5. חסמבה וילדי ההפקר. ספטמבר 1951. מהדורה ראשונה: צייר שמואל כץ. מהדורה שנייה מופיע כצייר מ. אריה, אך זאת טעות.  החסמבאים מצילים חבורת ילדים עזובים מציפורני הפשע. ומידיו של הארכי פושע אלימלך זורקין. עודכן בידי רימונה דינור במהדורה של הוצאת כנרת בשנת 2001.יצא במהדורת ידיעות ספרים ב2011. הומחז בידי יוסף אוקסנברג עבור תיאטרון בימתנו שליד "אוהל" ב-1955.  הפך  לסרט בשם "חסמבה ונערי ההפקר" עם שלמה ארצי בתור ירון זהבי וזאב רווח בתור זורקין.

6. חסמבה והסוד הגדול.1952?  צייר שמואל כץ.  לחסמבה מצטרף הילד אנריקו ממרוקו שסיפור גבורתו מסופר בספר (והופיע לראשונה כסיפור נפרד תחת השם "הנער ממרוקו"  ב"דבר לילדים" בשנת תש"י כרך כ' 1950 חוברות 33-42.)יצא במהדורת ידיעות ספרים ב2011.  

7. חסמבה באזור המסוכן. צייר שמואל כץ. 1952?. חסמבה פועלת בנגב כנגד כנופיה בינלאומית שמנסה לגזול מישראל את אוצרותיה הטבעיים. במהלך המאבק נהרג החסמבאי רפאל כדורי. החסמבאי השני והאחרון שנהרג תוך כדי ביצוע משימה.יצא במהדורת ידיעות ספרים ב2011.  

8.חסמבה בשבי הלגיון הערבי. 1953. צייר שמואל כץ. החסמבאים יוצאים לעבר הירדן בחיפוש אחרי בנו של "נשר המדבר" ונופלים בשבי הלגיון הירדני. במהלך הסיפור מחליט החסמבאי דני לעזוב את החבורה בגלל חששם של הוריו לחייו.יצא במהדורת ידיעות ספרים ב2011.
  
9. חסמבה במערות טורקלין.  צייר מ. אריה. יוני  1953.  המשך הסיפור, חסמבה נמלטת משבי הלגיון בעזרת דני שחזר בו, מחלצת את בן "נשר המדבר" ואת אהובתו בתו של שיך וחוזרים בשלום לישראל.יצא במהדורת ידיעות ספרים ב2011.
 
10. חסמבה והמרגלים בחיל האוויר.  צייר מ. אריה. נובמבר  1953. חסמבה נאבקת בכנופיית חבלנים שזוממת להרוס את חיל האוויר.יצא במהדורת ידיעות ספרים ב2011. 

11. חסמבה בציפורני פלורנט והקיקלופים. צייר מ. אריה, מרס 1954. המשך הסיפור. תוך כדי חיפושים אחר מומחה אמריקני למטוסי סילון שנעלם נעלמים גם מרבית אנשי החבורה ורק אהוד השמן נשאר, מסתבר שכולם נחטפו בידי כנופיה מסוכנת. אחד הספרים המרתקים בסדרה.
 
12. חסמבה והאלמוני במסכה השחורה. צייר מ. אריה , אוקטובר  1954.  המשך הסיפור. אהוד השמן וחסמבה נאבקים באלמוני במסרה השחורה  נאצי לשעבר שעומד בראש הכנופיה. אחד הספרים המרתקים בסדרה. בסוף המהדורה הראשונה של ספר זה (שהוא האחרון שיצא בהוצאת טברסקי)  יש נספח קצר של המחבר מוסינזון שבו הוא מודיע על סדרת חסמבה החדשה מכיוון "שהחסמבאים התבגרו בינתיים" והם כעת הפכו לתיכוניסטים וגדנעים. סוף דבר זה כולל גם תמונה של מוסינזון במדים, כנראה של המשטרה שהוא היה דוברה אז.

סדרה שנייה בהוצאת גדיש
13. חסמבה במארבי הגבול. צייר שמואל כץ. נובמבר 1955. הוצאת גדיש.  מפקד חסמבה נתפס בידי מרגלים ערביים זמן מה לאחר  שיחה עם הרמטכ"ל משה דיין. ספר ראשון בסדרה ב'. המהדורה הראשונה של הספר כוללת נספח של שפת מרגלים ונספח נוסף שלא נשאר במהדורות באות שבו מובא מכתב של ילדים קוראים נרגזים  (ששמותיהם ניתנים) המתלוננים על העיכוב בהופעת הספר, עם תשובת המחבר. 
  
14.חסמבה בקרבות רחוב בעזה. צייר עמירם תמרי, יולי 1957. הוצאת גדיש .  חסמבה יוצאת לעיר עזה כדי להתחקות אחר ריכוז כוחות מצריים באזור. המהדורה הראשונה כוללת נספח שמסביר את העיכוב בהוצאת הספר כקשור למלחמת סיני ב-1956.

15. חסמבה במסתרי ניו יורק. צייר יצחק ישראלי. ספטמבר 1958. הוצאת גדיש.  חסמבה יוצאת בניו יורק אחר מרגלים המאיימים על סודות האטום של ארצות הברית ועוזרת שם למדען שהמציא קרן המסוגלת להעביר אנשים  וחפצים ממקום למקום ולהשמידם.  

16. חסמבה והתעלומה בגבול הצפוני. צייר  מ. אריה  אוגוסט 1959. הוצאת גדיש.  חסמבה מתחקה אחרי נזירים שנעלמו, ונלחמת בשודדים בינלאומיים שמנסים לגנוב את אוצרות המנזר.  ההרפתקה האחרונה של החסמבאים הראשונים. הספר הבא בסדרה אמור היה להיות "חסמבה בשירות הריגול הנגדי" אך זה יצא רק כעבור שבע שנים.

(הייתה סדרה  של חמישה כרכים  בכריכה קשה בשם "כל סיפורי חסמבה" בהוצאת שחף שכללה כמה ספרים בכרך. כרך א'  כלל את ספרים 1 - 4, כרך ב' 5 - 7, כרך ג' 8 - 10, כרך ד' 11 - 13, כרך ה' 14 - 16).

סידרה שלישית "חבורת חסמבה השנייה" בהוצאות ברונפמן ורמדור-שלגי.

17. חסמבה בשרות הריגול הנגדי. ספטמבר 1966. הוצאת ברונפמן. מהדורה ראשונה. צייר מ. אריה  מהדורות נוספות מופיע כצייר שמואל כץ  אך זאת טעות.  
 
החסמבאים מתבגרים , ומוקמת חבורת חסמבה חדשה שיוצאת כנגד מרגלים הפועלים בכור האטומי של ישראל , ונעזרת לשם כך במדען ישראלי שהפך לרואה ואינו נראה. הספר הבא אמור היה להיות: "חסמבה בהרפתקאות דם ואש"  אך לא זה היה שם הספר הבא.
 
מכאן ואילך כל הספרים הם בהוצאת רמדור-שלגי.
 
18. חסמבה בפשיטה בתעלת סואץ. צייר אשר דיקשטיין. 1970. החסמבאים יוצאים אל מעבר לתעלת סואץ כדי לחלץ משם טייס ישראלי. מבוסס על פרשת הניסיון לחטיפת הנאצי לאון דגרל שבו היה מוסינזון מעורב. 

19. חסמבה  במלחמה נגד כנופית חשב"ז. צייר מ. אריה. 1971. חסמבה נאבקת בחבורת נערים פושעים. 

20. חסמבה בהרפתקאות מסוכנות בירושלים. צייר אשר דיקשטיין.  1972. החסמבאים החדשים והישנים נאבקים בכנופיית "העכביש הארסי" שמאיימת על ביטחון המדינה. 

21. חסמבה בהרפתקאות מופלאות בחופש הגדול. בכמה מהדורות  מופיע שם  צייר שמואל כץ. אך נראה שזאת טעות. 
. הופיע במקור במגזין לכדורגל "פנדל" ב-15 ביוני 1972 עד 15 בדצמבר 1972 בחוברות 10 - 22 ולאחר מכן כספר ב-1973. החסמבאים עוזרים לכדורגלן צעיר שצעירים עבריניים  מנסים להפלילו על לא עוול בכפו, כדי לסלקו מהכדורגל. 

22. במלחמה נגד סוכן הריגול המסוכן 008. צייר גיורא רוטמן. 1974. בשבוע הראשון של  מלחמת יום הכיפורים החסמבאים יוצאים ללכוד מרגל מסוכן ונעזרים באישה השמנה והאמיצה מנוחה צרנובסקי.

23. חסמבה בהרפתקאות עם הבלשית הנודניקית המופלאה. צייר רוטמן. 1975. החסמבאים והבלשית מנוחה צרנובסקי יוצאים להיאבק בארכי נבל אלימלך זורקין ושני אחיו המסוכנים לא פחות ממנו אנשי חבורת "יאזז", שמחפשים אחר יהלום יקר ומשתמשים לשם כך במדען שאותו חטפו וגונבים גופות.
 
24. חסמבה במלחמות נגד המרגלים המסוכנים. צייר מ. אריה. 1976. חסמבה נלחמת בכנופיית מרגלים שמרעילים כלבים וחתולים בהכנה להרעלת מימי ישראל.
 
25. חסמבה מול החוטפים או פרשי הלילה הולמים שוב! צייר רוטמן. 1977. החסמבאים מתמודדים עם כנופיית פושעים מסוכנים שחטפו את  אורי, בנם של ירון זהבי ותמר  ומסתתרים בעיר תת-קרקעית טכנולוגית מתחת לעכו. על ידי החטיפה הם מנסים להשיג את רובה קרני הלייזר של ישראל "המתושמל". אורי נהפך מכאן ואילך לחסמבאי בעצמו.  

26. חסמבה בהרפתקאות מסוכנות מול הסוכן X-107. צייר גיורא רוטמן. 1978. חסמבה נאבקת בסוכן אויב וברובוט האינטילגינטי שלו זגלובה. לבסוף זגלובה מצטרף לחבורה ועוזר לה בהרפתקאותיה בעתיד.
  
27. חסמבה וזגלובה בהרפתקאות טאג' מאהל. צייר גיורא רוטמן. 1979. הרובוט זגלובה עוזר לחסמבאים במיגור כנופית פושעים שמטמינה מטעני נפץ בביוב של כלבו שלום במטרה להרוס את תל אביב, שאחד מהם הוא פוטשניק שעימו יתמודדו החסמבאים גם בעתיד. 
  
28. חסמבה מול כנופית פוטשניק המסוכנת מאוד. צייר גיורא רוטמן. 1980. פוטשניק ואחיו הפושעים (שכולם עברו ניתוחים פלסטיים ששינו את הופעתם)  מנסים להשתלט על המערה החשמלית של החסמבאים כדי להפוך אותה למפקדתם. הם חוטפים את יואב צור. 

29. חסמבה בהרפתקאות מסוכנות בהגנה על התאומים הבורחים. צייר רוטמן. 1980. החסמבאים מחפשים אחר צמד תאומים בניו של יהלומן עשיר  שברחו מביתם, אך מסתבר שגם כנופייתו של פוטשניק מחפשת אחריהם כדי לחטוף אותם.
 
30. חסמבה  בהרפתקאות מסתוריות בחירבת לונה ואלרו!!! צייר רוטמן. 1981. המשך הספר הקודם. תוך כדי מאבק בכנופיתו של פוטשניק, ובכנופית היד השחורה בנסיון להציל את התאומים החטופים,  החסמבאים נתקלים במדען שהופך את עצמו ואותם לבלתי נראים.
  
31. חסמבה בהרפתקאות מסתורי כתר הזהב המסתורי  של דוד המלך. צייר רוטמן. 1982. חסמבה נאבקת בכנופיית פושעים ובמנהיגם המטורף שמנסה לשים את ידו על כתר הזהב הקדום של המלך דוד.
  
32. חסמבה בפחדים ובסכנות נוראות !!!. צייר רוטמן. 1983. הרובוט זגלובה מופעל מחדש לאחר תקופה ארוכה של אי פעילות ועוזר שוב לחסמבאים במאבקם בכנופיית מתנקשים שהיגיעו לארץ כדי לרצוח את הרמטכ"ל שר הביטחון וראש הממשלה. במהלך העלילה נפגשים החסמבאים בבנו של אלימלך זורקין ובדודנו שניהם פושעים מועדים כמו שאר בני המשפחה. במהלך הסיפור הורג שרגא השמן אדם עם זריקת "אנטי חומר" שגורמת להתנפחותו של אדם ול"התפוצצותו".
 
33. חסמבה בהרפתקאות מסוכנות בארמון המכושף. צייר רוטמן. 1984. תוך מאבק בכנופיה המנסה לגרום לים התיכון לחדור לתוך שטח ישראל בשיטפון ענק  שיחלק את ישראל לשניים החסמבאים נעזרים באדם שהפך לבלתי נראה על ידי קוסם בהודו. הרובוט זגלובה מופיע שוב.  
 
34. חסמבה במסתרי הודו הרחוקה. 1984. המשך הסיפור. החסמבאים מחפשים בהודו מחופשים למקהלת נערות הולנדיות  אחר רואה ואינו נראה ואת הקוסם שהפך אותו לכך ונאבקים בפושעים ובסוכנים זרים שמנסים להשתלט על הסוד. לבסוף הקוסם הופך את עצמו לקוף ונלקח בידי החסמבאים חזרה לישראל. 

35. חסמבה נגד זוממי המזימה הנוראה! (שם אחר: חסמבה נגד הפושעים הזוממים). צייר רוטמן. 1985. חסמבה נאבקת באנגליה כנגד כנופית פושעים המשתמשת בסם שיצר מדען פושע כדי לגרום לאנשים הזיות טירוף ולגרום להם לברוח מבתיהם. 

36. חסמבה בהרפתקאות מסתרי פרשת טרנטלה!!! 1985. חסמבה נאבקת בכנופיית פושעים איטלקיים.
 
37. חסמבה  במסתרי תעלומת הבתים הנופלים (על העטיפה: חסמבה בהרפתקאות מסתרי הבתים הנופלים) . צייר רוטמן. 1986. החסמבאים נאבקים בכנופיית מרגלים מסוכנת שמתכננת למחוק ערים שלמות בישראל  ובמדען שלה שיצר קוף מעופף מפלצתי בשם חימרה. שרגא השמן הורג את הקוף במהלך קרב אווירי עימו.
  
38. חסמבה בעלילות גבורה ביפו העתיקה!!! 1987. חסמבה משתפת פעלה עם חבורת ילדי "החץ השחור" כנגד כנופית פושעים מסוכנת ביפו. 

39. חסמבה במלחמה מול  שודדי הים האכזריים ! 1988. החסמבאים מגיעים לאי היווני גרימוס, ונאבקים שם בין השאר בשודדי ים כמו גם בשבטי אטרוסקים שכמסתבר עדיין חיים באי ומשתמשים בחצים מורעלים כדי להחזיר את האי לשלטון אטרוסקי כפי שהיה בימי קדם.
  
40. חסמבה בהרפתקאות מסעירות מול סוחרי הסמים המסוכנים. צייר רוטמן. 1988. החסמבאים נאבקים בכנופיית סוחרי סמים לובית שנשלחה בידי קדאפי כדי להרוס את ישראל מבפנים על ידי הספקת סמים לאלפי בני נוער. הספר מוקדש למונה זילברשטין ולזוהר ארגוב שמתו כתוצאה משימוש בסמים.
 
41. חסמבה בהרפתקאות מסעירות במלחמות סודיות ביותר. צייר רוטמן. 1989. החסמבאים נאבקים בכנופית צרברוס המסוכנת ששואפת להתנקש באישים ישראליים.
  
42. חסמבה מול כנופית "צרברוס" המסוכנת מאוד. צייר רוטמן. 1990 המשך הסיפור. חסמבה יוצאת שוב לאי גרימוס (שהוא שונה מאוד מהאי המתואר בספר מספר 39 כאילו היה זה ביקום אחר) כדי להיאבק בכנופיה המסוכנת. הרובוט זגלובה מופיע בפעם האחרונה. 

הספר הבא אמור היה להיות "חסמבה בסכנות ומעללי גבורה אמיצים". אך במקום זה יצא:

43. חסמבה בעלילות מלחמת המפרץ. צייר רוטמן. 1992. חסמבה נאבקת בסדאם חוסיין בתקופת מלחמת המפרץ. החסמבאים נשלחים במטוס "החמקן" המתקדם  בידי הגנרל שוורצקופף להרוג את סאדאם חוסיין בבונקר שלו. אך בדרך נשבים בידי כנופיה עיראקית. הם מצליחים להשתחרר ולחזור לישראל ושם הם לוכדים כנופיית מרגלים עיראקית.
 
44. החסמבאים הגיבורים הולמים שוב ! צייר רוטמן 1994. 
הספר האחרון שבו החסמבאים מקבלים את משימתם האחרונה לפני גיוס לצבא האמורה להיות החשובה ביותר, מאבק בכנופית מחבלים העקרב הצהורה שמתכוננת להתנקש בחיי ראש הממשלה וחברי הכנסת שמטמינים פצצות אטום קטנות בערי ישראל ובכנסת.
 
הספר כולל נספח על הפצצה האטומית הלקוח מהאנציקלופדיה העברית, רשימה של קרבות חשובים במלחמת העצמאות וסוף דבר של  מוסינזון  על בנו שנהרג במלחמה וכולל  זכרונות מתקופת המאבק והמחתרת ובמידה רבה הוא  הביטוי של "התזה" העומדת במרכז הסדרה, הצורך להילחם למען החרות היהודים במדינת ישראל. 

אמור היה להיות ספר נוסף  מס' 45: חסמבה במלחמה נגד הפושעים המסוכנים !!! 
מוסינזון נתן לו לבסוף את השם החסמבאים במלחמות נגד כוחות הרשע והזדון !! אך הוא לא נכתב.

(45)  בנוסף מוסינזון כתב פרקים מספר בשם חסמבה בעלילה המסוכנת המופלאה והמסתורית 
שכנראה לא הושלם על חיפושי החסמבאים מהחבורה השנייה  אחר מגילה גנוזה "מגילת בואו של המשיח" שנעלמה ומליונר מציע מיליון דולר  למי שימצא אותה. בספר יש התייחסויות למספר 18 בסדרה חסמבה בפשיטה בתעלת סואץ ונראה שהיה אמור להיות מספר 19 בסדרה.

סיפורי חסמבה הופיעו בספרדית ואיטלקית ותורגמו (אם כי לא ברור אם הופיעו) לאנגלית.

סדרת  ספורי חסמבה לגיל הרך  הוצאת שלגי:

# הילדים הגיבורים והתוכי זנזיבר. צייר רוטמן. 1977. סיפור המתרחש בזמן המנדט תקופת הספר הראשון כאשר אליהו חרמון עוד חי. גיבור הספר והסדרה הוא התוכי של החסמבאים, זנזיבר. 
# התוכי זנזיבר משגע פילים. צייר רוטמן. 1978. התוכי זנזיבר מארגן הקרנה מיוחדת לבעלי החיים של הסרט "טרזן על העצים" עם תרגום מיוחד לשפת החיות.
# החסמבאים והתוכי זנזיבר בגן הילדים. ציורים: סטודיו גפן. 1979.
# מה קרה לציפורנים של מרבי הרגלים ? (על העטיפה: "הציפורנים של מרבה הרגלים"). ציורים סטודיו גפן. 1980.
# מה קרה לילדים ולהורים שהתחלפו בתפקידים ? צייר אלי גפן. 1983. 
# דוד הרועה הקט נלחם בענק גוליית ! הוצאת שלגי, צייר רוטמן, 1988. סיפור שאותו מספר התוכי זנזיבר במערה החשמלית לילדי השכונה על דוד המלך.

ציירי חסמבה היו:
# שמואל כץ (שמונה   ספרים)
# מ. אריה (שמונה ספרים)
# עמירם תמרי (ספר אחד)
# יצחק ישראלי (ספר אחד)
# אשר דיקשטיין (שני ספרים)
# גיורא רוטמן  (24  ספרים כולל בסדרת "חסמבה לגיל הרך")
# אלי גפן (שלושה ספרים בסדרת חסמבה לגיל הרך)

מחזות חסמבה:

# חסמבה (חבורת סוד מוחלט בהחלט) הוצג בתיאטרון "אוהל" ב-1952 בעיבודו של יוסף אוקסנברג. עם שיש קולר בתור ירון זהבי ועם יוסי גרבר ועודד קוטלר.
# חסמבה בבית האסורים. נעשה כהצגה עבור "אוהל" 
# חסמבה ושודדי הסוסים. הומחז להצגה בידי יוסף אוקסנברג עם שירים של רות בן דוד עבור תיאטרון "דו רה מי". נראה שהייתה גם הצגה של תיאטרון "טילון". נעשה לסרט.
# חסמבה ואוצר הזהב של המלך הורדוס. נעשה כהצגה ב"אוהל".
# חסמבה וילדי ההפקר. הומחז בידי יוסף אוקסנברג עבור תיאטרון בימתנו שליד "אוהל " ב-1955.  ישראל אברהם גילם שם את זורקין. גם נעשה לסרט.
# חסמבה חסמבה חסמבה ! בעיבודו של מוסינזון ובביום אברהם דוד על ידי התיאטרון מארץ עוץ.        
# חסמבה. מחזה בעיבוד עודד בארי עבור דב עילם. 1985. עיבוד של שני הספרים הראשונים בסדרה על חסמבה בתקופת המנדט.
# חסמבה. עיבוד למחזמר של שני הספרים הראשונים בסדרה  ב-1998. עובד  בידי אסף ובן לוין עם מוזיקה של ירון כפכפי, עם אקי אבני בתור ירון זהבי וסנדי בר בתור תמר.   גם הופיע כקלטת.

סרטי חסמבה
# חסמבה ונערי ההפקר. תסריט מוסינזון, ביים יואל זילברג, 1971. זכה בפרס ראשון בפסטיבל סרטי ילדים ונוער בספרד. עם שלמה ארצי בתור ירון זהבי, זאב רווח בתור זורקין  ודובי גל בתור עוזי הרזה. 
# חסמבה ושודדי הסוסים. תסריט מוסינזון. ביים הילל דמרון, 1985. עם ספי ריבלין בתור זורקין.
# המחזמר חסמבה נכתב על ידי אסף ובן לוין והוצג בשנת 1999 בבימויו של אסף לוין. בהצגה השתתפו אקי אבני, סנדי בר, שלום אסייג, יוסי גרבר, משה פרסטר ואחרים. ההצגה הוסרטה כקלטת וידאו.

משחק

חסמבה לילדים מגיל 8 ואילך. יצא בהוצאת עמרנה בשנות ה-50 או השישים ובמהדורות חדשות בשנות ה-70 וה-80 בידי חברות אחרות. במשחק זה יש ללכוד אויבים של חסמבה כמו ג'ק סמית, האלמוני במסכה השחורה, אלימלך זורקין ואחרים.

ספרים ומחזות אחרים מאת יגאל מוסינזון
ספרים:
*פרסום בחוברות ילקוט הרעים (קובץ סופרי תש"ח), 1944. 
*אפורים כשק (סיפורים)  הוצאת ספריית הפועלים, 1946. יצא גם בהוצאת רמדור ב-1977 מהדורה חדשה של הקובץ הופיעה בהוצאת מוסד ביאליק ב-1989 ביחד עם המחזות "תמר אשת ער"  ו"קמביזס"  ואחרית דבר מקיפה על מוסינזון מאת דן מירון.
*מי אמר שהוא שחור (רומן). ספרית הפועלים,  1948. 
*הדרך ליריחו (סיפורים). ספרית הפועלים, 1950. 
*דרך גבר (רומן)  הוצאת טברסקי. 1953. מהדורה שנייה הוצאת ביתן, 1973.  
*סיפורי יגאל מוסינזון.  טברסקי. 1954. 
*יהודה איש קריות  או חטאיו של גרימוס הקדוש. עם עובד. 1962. רומן היסטורי על חיי ישו. הפך לסדרת תסכיתי רדיו ב-1991 עבור קול ישראל בידי ראובן מורגן. ב-4 פרקים. תורגם לאנגלית, צרפתית, ספרדית והולנדית. ריצ'רד ברטון רצה לעשות ממנו סרט.   
*על נשים ועל גברים: סיפורים פנטסטיים. צ'ריקובר, 1970.
*חפש את האישה (סיפורים).  מהדורת לאישה, הוצאת צ'ריקובר, 1971.   
*הנשים מצמיחות קרניים: סיפורים פיקנטיים. הוצאת  תמר, מהדורת לאשה.  1972. הוצאת אלי לנדאו, 1974.  
*יחי ההבדל הקטן (סיפורים). ביתן. 1974.
*טרנטלה (רומן). רמדור. 1979. 
*מבחר סיפורים לוהטים. שלגי. 1984.
*מיתת נשיקה במיטה: סיפורי מתח והומור. אור עם, 1991.

מחזות:
*תמר אשת ער. תרשיש, 1947. (הופיע גם במהדורת מוסד ביאליק של "אפורים כשק" ב-1989)   הוצג בתיאטרון אהל ב-1952. הוסרט בידי ריקרדו פרדה עם תסריט של מוסינזון ב-1972. 
*בערבות הנגב.  הוצאת י. טברסקי. 1949. מהדורה נוספת בהוצאת אור עם ב-1989.(הוצג ב"הבימה" ב-1948, גרסה שנייה "היה היה בערבות הנגב" הוצגה בתיאטרון נוה צדק, 1986). עובד  לתסכית רדיו בביום שלמה בר שביט.  תורגם לצרפתית ב-1952. 
*יום אחרי המלחמה (הוצג בתיאטרון המטאטא, 1950) (טקסט נמצא בארכיון התיאטרון באוניברסיטת תל אביב) 
*מגדל בבל (הוצג בתיאטרון המטאטא 1951) (טקסט נמצא בארכיון התיאטרון באוניברסיטת תל אביב)  
*אם יש צדק (מחזה)  1950.
*אדם בלי שם (מחזה). הוצאת י. פרידמן.  1953.
*קמביזס.  1955.  הופיע גם במהדורת מוסד ביאליק של "אפורים כשק" ב-1989.  מחזה היסטורי.
*שולמית. מחזמר עם שושנה דמארי. מוזיקה משה וילנסקי.  הוצג בתיאטרון דו רה מי, 1956.

מחזות מהווי זמננו:
*זרוק אותו לכלבים (הוצג ב"הבימה" ב-1958)
*קזבלאן (הוצג ב"הקאמרי" ב-1954)  הוצאת גדיש, 1958. 
*השבת השחורה (הוצג ב"אהל", 1959). 
*אלדורדו (הוצג כמחזה ב"אהל" ב-1955) הוצאת  תירוש.  1963. נעשה גם כסרט בידי מנחם גולן ב-1963 שתסריטו כפי שעובד בידי י. סלפיד הופיע כספר. טקסט המחזה הופיע בהוצאת אור עם ב-1988.
*קזבלן  (הוצג ב"הקאמרי" ב-1954) הוצאת גדיש, 1958. מהדורה שנייה הוצאת אור עם, 1988.   
*קזבלן מחזה מוזיקלי על פי המחזה  בהפקת גיורא גודיק עם יהורם גאון. 1966. 1989. נעשה כסרט עם יורם גאון. בוים בידי מנחם גולן שכתב אותו עם חיים חפר ב-1973.   
*שברו את הכלים (מחזה) תיאטרון אהל, 1959. (טקסט נמצא בארכיון התיאטרון). 
*ערב מאושר בפרק אווניו (הוצג בתיאטרון חיפה, 1965) 
*תיבת פנדורה
*פתקאות בכובע מחזה. 1958. הוצג בתיאטרון זירה.
*פתקאות בכובע (מחזמר, שירים עמוס אטינגר, מנגינה משה וילנסקי). לא הוצג. (טקסט נמצא בארכיון התיאטרון)
*שמשון (תיאטרון הבימה, 1968) 
*ג'ודי ואודי חוזרים מכוכב פופיק. שנות ה-70 מחזה על הפיתומית והבובה המפורסמת שלה לילדים. 1975? 
*המרגלים בבורדל של רחב הזונה בג'ריקו. 1980. קומדיה תנכית.
*נח החיות והתיבה. מחזה תנכי לילדים. 
*הפרחחים בגליל. הצגה לילדים מאת מוסינזון הוצגה בידי ה"בימה הצעירה" 

בארכיון התיאטרון באוניברסיטת תל אביב נמצאים כתבי יד של מחזות אלה:
#החוצב אברהם
#המיחוש של סמוכה חבשוש. (מערכון)
#חנה סנש 
#יום לאחר המלחמה (הרכוש הנטוש)
#לבדו בתוך הלילה
#תיבת פנדורה

סיפורים קצרים לילדים:
#"הרפתקאות גב-גב ועלילותיו" פורסם בדבר לילדים ב-1947 בשלושה חלקים.
#"הכלב בוקי" דבר לילדים כרך ט' 13 ביולי 1949, חוברת 42.
#הנער ממרוקו. דבר לילדים כרך כ' תש"י 1950 חוברות 33 - 42. (נכלל בתוך "חסמבה והסוד הגדול") 

כתב סדרת תסכיתים: מגילת סן מיקלה על פי מונטה עבור קול ישראל  ב-10 פרקים.

כתב מחזה תנכי על אברהם אבינו שלא הוצג.

קישורים חיצוניים
 עוד על סיפורי חבורות כמו חסמבה ואחרים
* מתן חרמוני,, הארץ, 14 בדצמבר 2010.


 


עיקור (בלועזית: סטריליזציה) הוא חיסול של מיקרואורגניזמים מחוץ לגוף. חפץ או משטח בו קיים העדר מוחלט של יצורים חיים הינו מעוקר (סטרילי). נגיפים, אף שאינם יצורים חיים, מוכרחים אף הם להיעדר מחפץ מסוים על מנת שיוגדר כסטרילי.

הרג מיקרואורגניזמים בתוך הגוף, תוך שימוש בתרופות (אנטיביוטיקה, למשל), אינו נחשב לעיקור. ההבדל בין עיקור וחיטוי הוא שבראשון המטרה היא חיסול כל המיקרואורגניזמים, ואילו בשני ההתמקדות היא בחיסול הפתוגנים (המיקרואורגניזמים גורמי המחלות) בלבד. בנוסף, חיטוי מתייחס כמעט תמיד לשיטות כימיות, ואילו את שיטות העיקור ניתן לחלק לשתי קטגוריות: שיטות פיזיות ושיטות כימיות. לעתים, במיוחד ביום-יום, אין הקפדה יתרה על הפרדה בין שני המושגים, עיקור וחיטוי.

כדי לבדוק את הסטריליות של חפץ מסוים, ניתן, אם החפץ אינו גדול במיוחד, לטבול אותו במצע נוזלי לגידול מיקרואוגניזמים (אגר, למשל) למשך כמה ימים. אם מיקרואורגניזמים היו על גבי החפץ, הללו יתרבו במצע הגידול ויהפכו אותו לעכור; מצע גידול בו הוטבל חפץ מעוקר יישאר צלול.

עיקור פיזי

קיימות שלוש שיטות פיזיות עיקריות לעיקור:

* סינון (פילטריזציה). שיטה זו מיועדת לנוזלים אותם מעוניינים לעקר. הנוזל מועבר דרך מסנן (פילטר) בעל נקבים זעירים. מיקרואורגניזמים הגדולים מהנקבים נותרים על-גבי המסנן. חסרונות: מיקרואורגניזמים רבים הינם קטנים מהנקבים הזעירים ביותר שניתן לייצר; השיטה אינה גמישה, ומיועדת לנוזלים בלבד. יתרונות: שיטה זולה, מהירה ופשוטה, אשר אינה מצריכה רכישת ציוד יקר.
* קרינה. מיקרואורגניזמים רבים רגישים לסוגי קרינה שונים. במיוחד נהוג להשתמש בקרינה על-סגולה (UV).
* חום. מעל לטמפרטורה מסוימת לא קיימים יצורים המסוגלים לחיות. כמובן, גם הציוד עצמו אותו מעוניינים לעקר יכול להיות רגיש לחום, ולפיכך לא ניתן להשתמש בשיטה זו בכל מצב. יתרון העיקור בחום הוא ההרג המוחלט של כל המיקרואורגניזמים, כולל נבגים (דבר ששתי השיטות הקודמות אינן משיגות תמיד). מבדילים בין שתי דרכים לעיקור בחום:
** חום "יבש": העברת הציוד בלהבת אש. בשיטה זו ניתן לעקר מחטים, לולאות לזריעת חיידקים וכדומה (בעיקר ציוד מתכתי).
** חום "לח": חשיפת הציוד למים רותחים או לאדים. המכשיר הנפוץ ביותר לעיקור בחום לח הוא האוטוקלאב (Autoclave). יתרון שיטה זו הוא שניתן לעקר בעזרתה כמעט כל חפץ שאינו רגיש לחום (באוטוקלאב מדובר בטמפרטורה של 121 מעלות צלזיוס), כולל בגדים, ציוד זכוכית, מתכת, עץ ועוד.

עיקור כימי

כימיקלים רבים הינם קטלניים לרוב היצורים החיים. חומרים רבים הינם קטלניים עבור יצורים מסוימים אך אינם מזיקים ליצורים אחרים, מהווה הדבר יתרון לעיקור הכימי, בכך שניתן לבצע עיקור סלקטיבי, בו מחסלים רק סוג מסוים של אורגניזם.

כימיקלים מעקרים רבים הינם קטלניים אף לאדם, והשימוש בהם מוגבל לפיכך רק לציוד שאינו בא במגע עם בני אדם.


הלכה למשה מסיני הוא סוגה של הלכות או פרטי הלכות, שמקורן אינו מהמקרא, אלא במסורת שהועברה מדור לדור בעל פה מהר סיני. הרמב"ם מגדיר את סוגת ההלכות הזאת במילים הבאות: "כל דבר שאין לו רמז במקרא, ואינו נקשר בו, ואי אפשר להוציאו בדרך מדרכי הסברה - עליו לבדו נאמר 'הלכה למשה מסיני'". 

כיום, צירוף מילים זה משמש ככינוי לחוק או כלל אותו יש לבצע ללא עוררין, ללא בקשת טעם.

התפתחות היסטורית
התפיסה המסורתית גורסת כי בפשטות הלכות אלה נמסרו למשה ישירות מאלהים בעת שעלה לקבל את התורה. בדומה לכך, המשנה אומרת: "...מקובל אני מרבן יוחנן בן זכאי, ששמע מרבו, ורבו מרבו, ורבו מרבו - עד הלכה למשה מסיני...", ורבי שמשון משאנץ בפירושו למשנה, מסביר כי אין הכוונה להלכה למשה מסיני ממש, אלא כעין הלכה למשה מסיני; משמע הלכה למשה מסיני 'ממש', היא כזו שנמסרה למשה מסיני פשוטו כמשמעו.

חוקר חכמת ישראל - זכריה פרנקל, שהשתייך לתנועת ההשכלה, טען כי לא כל מה שמוגדר במסורת כ"הלכה למשה מסיני" ניתן ממש למשה בהר סיני, ואכן, בהתאם לתפיסה המסורתית, הוא הותקף בגין גישה זו.

הגר"א, בהתייחסו לכוחה של הלכה למשה מסיני, כותב את הדברים הבאים:  פרופסור ישעיהו ליבוביץ משתמש בדברים אלו של הגר"א, כדי לקבוע: .

תופעה המשמשת לעתים לדיון באשר להתייחסות למקורן ההיסטורי של הלכות אלה, היא העובדה כי להלכות מסוימות חז"ל ציטטו רמז בפסוקים, בצורת דרש (מה שמכונה בהלכה "אסמכתא"), אף על פי שהמקור שלה אינו בפסוקים אלא במסורת בעל-פה. יש שטענו כי עובדה זו תומכת בטענה כי להלכות אלו אין מקור היסטורי מוסמך.

מקור נוסף המובא בהקשר זה, הוא הגזרה האוסרת לקרוא לאור הנר, מחשש שהקורא יטה את הנר מחוסר שימת לב, ויחלל שבת, במקורות מובא כי דבר זה מהווה גזרה שגזרו חז"ל מיוזמתם, ועל הלכה זו בדיוק נכתב בתלמוד הירושלמי בשם רבי אלעזר, כי בכל מקום שנכתב במקורות התנאיים "באמת" - הכוונה היא להלכה למשה מסיני. התלמוד הירושלמי מזהה, לכאורה, בין הלכה שיזמו חכמים לבין מה שמוגדר כ"הלכה למשה מסיני". יש שרוצים להוכיח מכאן כי גם שאר ההלכות שמוגדרות כ"הלכה למשה מסיני" לא ניתנו ממש למשה בסיני, אלא מדובר בכינוי לכל ההלכות שהתקבעו במשך הדורות.

באגדה
אזכור ייחודי למונח, הוא באגדה המובאת בתלמוד, לפיה בטרם קיבל את פרטי התורה ביקש משה לראות את רבי עקיבא, ואלהים הראה לו אותו כשהוא דורש בהלכות לפני תלמידיו. התלמוד מספר: .

רשימת ההלכות
הרמב"ם בהקדמתו למשנה אומר כי הייתה קיימת רשימת הלכות מסוימת שעברה בין חכמי הדורות, אך היא אבדה לנו. בניסיון לאסוף הלכות אלה, בעיקר מהתלמוד, הוא מונה את ההלכות הבאות, אך הוא מציין כי הוא אינו יודע האם זוהי הרשימה המלאה, או חלקית:  

* אם אדם אכל דבר איסור כגון חזיר, מה שיעור האכילה שיהיה חייב עליה? - הלכה למשה מסיני ש"כזית".
* אם אדם אכל ביום הכיפורים, מה שיעור האכילה שיהיה חייב עליה? - הלכה למשה מסיני ש"כתמרה".
* לגבי תפילין לא כתוב בתורה דבר על צורתן; הלכה למשה מסיני היא שתהיינה מרובעות ושצבען יהיה שחור.

על כמה הלכות שמקורם בתקנת חכמים נאמר שהן הלכה למשה מסיני. הראשונים פירשו שאף שלא נאמרו בסיני למשה - בכל זאת נקראו בשם זה, כדי להורות שהם דבר ברור שאין בו מחלוקת, כמו הלכה למשה מסיני‏‏.‏‏ כמו כן מונה הרמב"ם סוג אחר של הלכות שהם "פירושים מקובלים מפי משה ויש להם רמז בכתוב, ואפשר להוציאם בדרך סברא" שגם הן ניתנו למשה בסיני. אך לפעמים מכנים גם הלכות כאלו "הלכה למשה מסיני" (בניגוד להגדרה של הרמב"ם).

לקריאה נוספת
* נח עמינח, "על הלכה למשה מסיני", בשדה חמ"ד (בטאון ארגון המורים הדתיים בישראל), תשרי, ה'תשמ"ג
*הלכה למשה מסיני, האנציקלופדיה התלמודית כרך תשיעי

קישורים חיצוניים
* רמב"ם, (בה הוא מגדיר את מעמדה של הלכה למשה מסיני), אתר דעת
* 

הערות שוליים








 
סמל הרפובליקה הדמוקרטית של קונגו שונה מספר פעמים לאחר ההפיכה בשנת 1997.

סמל 1999 - 2003

בשנת 1999 אומץ סופית עיצוב פשוט המתבסס על עיצובו מחדש בצורה אנכית של דגל הרפובליקה הדמוקרטית של קונגו.

הסמל מהווה שילוב בין שישה כוכבים קטנים שתפקידם לייצג את שש הפרובינציות במדינה ודגל קולוניאלי ישן של הרפובליקה אשר עליו הופיעה כוכב צהוב על רקע כחול וללא הכוכבים בצידי הדגל.

סמל 2003 - 2006

לאחר קבלת החוקה החדשה בשנת 2003 המדינה אימצה סמל חדש.

בראש הסמל מופיע ראש של אריה, לצידי הסמל ישנה חיטה ובאמצע לחיצת ידיים משולשת המסמלת את האחדות.

בתחתית הסמל ישנה כרזה ועליה חקוק המוטו הלאומי של המדינה - "דמוקרטיה, צדק, אחדות".

סמל מאז 2006

זהו הסמל הנוכחי שאומץ בשנת 2006.

ראו גם

קישורים חיצוניים
*





איי מריאנה הצפוניים הם קבוצה של 15 איים באוקיינוס השקט הנמצאים באיחוד פוליטי עם ארצות הברית. שטחם הכולל של האיים עומד על 464 קמ"ר, על פי הערכות מיולי 2011 מתגוררים באיים 46,050 תושבים.

היסטוריה
הכיבוש האירופי
האירופאי הראשון שהגיע לאזור היה פרדיננד מגלן ,אשר בשנת 1521 הגיע לגואם והכריז עליה כשטח בשליטת ספרדית. הספרדים התקבלו בהכנסת אורחים על ידי הילידים בני הקאמורו, אולם הבדלי התרבויות הביאו להתפרצות אלימה כאשר נעשה שימוש על ידי הילידים בסירה ספרדית ללא קבלת רשותם, כמקובל אצלם, דבר שנתפס על ידי הספרדים כגנבה. במעשי האלימות נהרגו שישה ילידים, וכפר בן 40 בתים נשרף לחלוטין. שלושה ימים לאחר מכן נמלט מגלן מהאיים.

למרות זאת הוכרזו האיים כשטח חסות ספרדי ונשלטו מן הפיליפינים כחלק מאיי הודו המזרחית הספרדיים. גואם נחשבה כתחנת עצירה חשובה בדרך ממקסיקו לספרד עבור ספינות הסוחר בדרכן מן הפיליפינים. בשנת 1668 נקבע שמם של האיים על שם המלכה מריאנה מאוסטריה, אלמנתו של המלך הספרדי פיליפ הרביעי.

רובה המוחלט של אוכלוסיית הילידים באיים, מת או נישא בנשואי תערובת לכובשים האירופאים בהתאם לחוק הספרדי. החוק דרש בין היתר שהייה בגואם לצורך חיזוק תהליך ההיטמעות בתרבות הספרדים על חשבון המקומית. הספרדים העבירו מתיישבים חדשים לאיים בעיקר מן הפיליפינים ומהאיים הקרולינגיים. למרות זאת נשמרה השפה הילידית של בני הקאמורו, ובנוסף להבדלים אתניים אחרים, מובחנים בני איי מאריאנה הצפוניים כקבוצה אתנית משלהם.

תקופת השליטה הגרמנית והיפנית
בסיום מלחמת ארצות הברית-ספרד בשנת 1898 הועברה השליטה בגואם לידי ארצות הברית ואילו איי מאריאנה הצפוניים ואיתם איי מרשל והאיים הקרולינגים נמכרו לגרמניה. במהלך מלחמת העולם הראשונה נכבשו האיים מידי גרמניה על ידי היפנים.

בשנת 1919 נתן חבר הלאומים מנדט ליפן לשליטה על האיים. בתקופת שלטונם באיים פיתחו היפנים את תעשיית קנה סוכר, והעבירו לאיים עובדים יפנים ואחרים מאיים נוספים שהיו בשליטתם.

בתאריך 8 בדצמבר 1941 מיד לאחר ההתקפה היפנית על פרל הארבור, נשלחו כוחות יפנים מאיי מריאנה הצפוניים לצורך כיבוש גואם שתחת שליטת ארצות הברית והעבירו חלק מבני האיים איתם.

הכיבוש בידי ארצות הברית
בתאריך ה-15 ביוני 1944 לקראת תום מלחמת העולם השנייה, פלשו כוחות אמריקנים לאיים וכבשו אותם מידי היפנים, ולאחריהם שיחררו גם את גואם ואיים נוספים בסביבה: טיניאן וסאיפאן. האי המבודד רוטה שהיה חסר כל חשיבות צבאית הושאר תחת שליטה יפנית עד לכניעתה.
בתקופת הכיבוש האמריקני ועד לכניעת יפן הוחזקו תושבי האיים במחנות מעצר, ורק בתום המלחמה שוחררו לבתיהם.

קהילת האיים
לאחר סיום מלחמת העולם הראשונה ותבוסת יפן, נקבעה השליטה באיים על ידי ארצות הברית כנאמנות עבור האומות המאוחדות, כחלק מכל איי האוקיינוס השקט.

בשנת 1970 הוחלט על ידי תושבי האיים שלא לדרוש עצמאות ובמקום זאת להסתפח לארצות הברית. בשנת 1972 החלו הדיונים המעשיים על מהות ההצטרפות ובשנת 1975 סוכם על יסוד קהילה מאוחדת כחלק מארצות הברית. הממשלה והחוקה החדשים נכנסו לתוקפם ב-1978.

פוליטיקה
הפוליטיקה של איי מריאנה הצפוניים מבוססת על שיטת ממשל של דמוקרטיה ייצוגית נשיאותית. המושל הוא ראש הממשלה. הבחירות נערכות בשיטה הרובנית במערכת רב-מפלגתית.

האיים נמצאים באיחוד פוליטי עם ארצות הברית וכמו שטחי חסות אחרים של ארצות הברית, אין לאיי מריאנה הצפוניים נציגות בסנט, אולם יש להם נציגות בבית הנבחרים האמריקני,בו הם בעלי זכות הצבעה בוועדות אך לא במליאה עצמה.

התקציב הפדרלי של המדינה מגיע ממשרד הפנים של ארצות הברית.
חלוקה מנהלית
מבחינה מנהלית איי מריאנה הצפוניים מחולקת ל-4 מחוזות. עקב הפעילות הסייסמית, רוב תושבי המחוז הצפוני עזבו את האיים.

כלכלה
כלכלת איי מריאנה הצפוניים נשענת בעיקר על הסיוע מארצות הברית. הסיוע משתנה בהתאם להכנסות העצמיות של האיים מדי שנה, ומופנה בעיקר לצורכי פיתוח התשתיות באיים. אחד ממקורות ההכנסה העצמיים הנמצא בתהליך של גידול הוא ענף התיירות, בעיקר מיפן ומקוריאה. הענף מעסיק כיום כמחצית מכח העבודה של האיים. ענף החקלאות הוא בעל חשיבות משנית וכולל בעיקר גידול בקר, קוקוס, ירקות ופירות. קיימת תעשיית טקסטיל הנשענת בעיקר על פועלים סינים, אך זו נתונה לביקורת שכן המוצרים נחשבים כ"תוצרת ארצות הברית" למרות שיצורם אינו כפוף לחוקי העבודה האמריקנים הנוקשים. נכון לשנת 2009 מתקיים תהליך מואץ של סגירת מפעלי התעשייה בלחץ ארגון הסחר העולמי, כתוצאה מהדרישה להימנע מהעסקת פועלים סינים ולהקפדה על חוקי העבודה מבחינת שכר מינימום, עבודת ילדים, שעות עבודה ומנוחה, וכדומה אשר מבטלים את היתרון התחרותי של היצור התעשייתי באיים.

גאוגרפיה

היחידה המנהלית של איי מריאנה הצפוניים כוללת 15 איים, המשתרעים בין קווי הרוחב 14° עד 20.3° צפון וקווי האורך 144° עד 146° מזרח בקירוב. שטחם הכולל 463.63 קמ"ר. נכללים בה כל איי מריאנה, הקבוצה הצפונית-מערבית באיי מיקרונזיה, פרט לאי גואם שמדרום.

האיים נחלקים גאוגרפית לשתי קבוצות, הקבוצה הדרומית הכוללת את סאיפאן והאיים שמדרום לו: טיניאן ורוטה והאי הקטן אגויג'ן, והקבוצה הצפונית הכוללת את האיים שמצפון לסאיפן. רוב האוכלוסייה שוכנת באי סאיפן, וכמה אלפים שוכנים בטיניאן וברוטה. האיים הצפוניים מצויים בסכנה של התפרצות וולקנית וכמעט שאינם מיושבים.

האיים הצפוניים הם וולקניים, ויש בהם הרי געש פעילים. האיים הדרומיים מורכבים מאבן גיר, ולחופיהם מצויות שוניות אלמוגים. באיים שורר אקלים טרופי. הטמפרטורות גבוהות וכמעט שאינן משתנות לאורך השנה; גשמים יורדים בעיקר בין החודשים יולי לנובמבר, והאיים מועדים לסופות טייפון.

משאב הטבע העיקרי הוא דגים.

דמוגרפיה
האוכלוסייה הוערכה ב-2008 בכ-86,600 נפש. במפקד האוכלוסין האחרון נמנו 69,221 תושבים, בשנת 2000. מתוכם, 56.3% היו ממוצא אסייתי, 36.3% היו צאצאים לילידי האוקיינוס השקט, מעט פחות מ-2% היו ממוצא אירופי ועוד כאחוז השתייכו למוצא אחר. כ-4.8% היו ממוצא מעורב.

האוכלוסייה מתאפיינת בשיעור גבוה של נשים - היחס בין נשים לגברים באי הוא 1.3 נשים לכל גבר. זאת כתוצאה מהגירה של נשים שמועסקות בענף הטקסטיל.

דתם של התושבים היא נצרות, ורובם נוצרים קתולים. מקצת האמונות והמנהגים המסורתיים נשמרים לצד הנצרות.

התושבים דוברים במגוון שפות. שיעור הדוברים בשפות פיליפיניות עומד על קצת פחות מרבע מהאוכלוסייה (על-פי מפקד האוכלוסין של 2000). מעט פחות מרבע דובר שפות סיניות, ושיעור דומה דובר צ'מורו, שפה ילידית. קצת יותר מעשירית האוכלוסייה דוברת אנגלית כשפת אם, ושיעור מעט נמוך יותר דובר בשפות של ילידי האוקיינוס השקט שאינן צ'מורו.
ראו גם
* איי מריאנה

קישורים חיצוניים

* - פורטל ממשלתי רשמי
*
*
*
* 

הערות שוליים



 

אוגדה או דיוויזיה (Division) היא יחידה צבאית שכפופה לגיס או קורפוס, מורכבת משתיים עד חמש חטיבות או רגימנטים וכוללת בין 10,000 ל-20,000 חיילים. הדיוויזיה היא יחידה בעלת יכולת פעולה עצמאית לחלוטין, וכוללת יחידות מסתערות ויחידות תומכות לחימה - תותחנים, תעופה, סיור, הנדסה, מודיעין, לוגיסטיקה ועוד.

אוגדה בצה"ל היא יחידה בדרג המבצעי שכפופה לפיקוד או לגיס, ומורכבת משלוש עד חמש חטיבות. אוגדות ראשונות בצה"ל היו יחידות ארעיות ורק ב-16 בדצמבר 1968 (כחצי שנה לאחר מלחמת ששת הימים) הוחלט כי עוצבת היסוד הקבועה בצה"ל תיהיה אוגדה ולא חטיבה.

באוגדה משוריינת מעל ל-300 טנקים. מפקד אוגדה בצה"ל הוא קצין בדרגת תת-אלוף, בצבאות העולם מפקד דיוויזיה הוא קצין בדרגת מייג'ור גנרל. בעבר דרגת מפקדי אוגדה הייתה אלוף. 

צבא בריטניה כולל חמש דיוויזיות סדירות, צבא ארצות הברית כולל עשר דיוויזיות סדירות וחיל הנחתים האמריקני כולל שלוש דיוויזיות סדירות.

במבצע קדש ובמלחמת ששת הימים היו קיימות בצה"ל אוגדות ייעודיות שהוקמו על פי הצורך המבצעי, אך עקב מלחמת ההתשה הוקמו אוגדות קבע גיזרתיות כמו אוגדה 252.
   
סוגי דיוויזיות

* דיוויזיית חיל רגלים 
* דיוויזיית חיל רגלים קל 
* דיוויזיית חיל רגלים הררי 
* דיוויזיית חיל רגלים מוטס (צנחנים) 
* דיוויזיית חיל רגלים נייד 
* דיוויזיית חיל רגלים ממוכנת 
* דיוויזיה משוריינת 

אוגדות בצה"ל
* אוגדות סדירות
** אוגדה 36 (עוצבת געש) - אוגדה משוריינת בפיקוד הצפון
** אוגדה 162 (עוצבת הפלדה) - אוגדה משוריינת בפיקוד המרכז
* אוגדות מרחביות
** אוגמ"ר 91 (עוצבת הגליל) - אוגדת גבול הצפון
** אוגמ"ר איו"ש (עוצבת אזור יהודה ושומרון)
** אוגדת עזה (עוצבת שועלי הדרום) 
** אוגמ"ר 80 (עוצבת אדום)
*אוגדות מילואים
** אוגדה 98 (עוצבת האש)
** אוגדה 143 (עוצבת עמוד האש)
** אוגדה 252 (עוצבת סיני) 
**אוגדה 319 (עוצבת המפץ)
** אוגדה 340 (עוצבת עידן)
** אוגדה 366 (עוצבת נתיב האש)
 


 
שער הזהב הוא כינוי לשיטת הכרעה שהייתה נהוגה במשחקי כדורגל. במשחקים בהם דרושה הכרעה כגון שלבי נוק-אאוט בתום תשעים דקות כאשר התוצאה היא שוויון עוברים להארכה ואחריה לבעיטות הכרעה. 

ההארכה, שנמשכת 30 דקות (שתי מחציות של 15 דקות), הייתה, לפני שער הזהב, משוחקת במלואה כך ששתי הקבוצות מנסות להשיג יתרון עד תום 120 הדקות. בשיטת שער הזהב הקבוצה הראשונה שכבשה שער חוקי בהארכה ניצחה והמשחק נגמר באותו רגע. 

שער הזהב הראשון שהובקע בטורניר גדול היה במשחק הגמר של יורו 1996, בו הבקיע אוליבר בירהוף מנבחרת גרמניה מול נבחרת צ'כיה. שער הזהב הראשון במשחקי המונדיאל היה בשלב שמינית הגמר של מונדיאל 1998, במשחק בין נבחרת צרפת ונבחרת פרגוואי. את השער הבקיע לורן בלאן הצרפתי.

משחקים חשובים נוספים הוכרעו בשיטה זו, בהם הגמר בין נבחרת צרפת לנבחרת איטליה ביורו 2000 (את השער הבקיע דויד טרזגה) וגמר גביע אופ"א בשנת 2001 בין אלאבס הספרדית לליברפול האנגלית שניצחה. 

באפריל 2003 הוחלט להנהיג במקום שער הזהב שיטה חדשה בשם שער הכסף, לפיה אם קבוצה מובילה בסיום המחצית הראשונה של ההארכה היא מנצחת וההארכה לא נמשכת, ובשאר המצבים מחכים עד שריקת הסיום. עם זאת, פחות משנה לאחר מכן, בפברואר 2004, הוחלט לבטל את "שער הכסף" עם סיום משחקי יורו 2004. 

כיום כל משחק בהארכה לא נגמר לפני הדקה ה-120.




אצטדיון ומבלי הוא אצטדיון כדורגל בוומבלי שברובע ברנט בלונדון, אנגליה. האצטדיון מכיל 90,000 מקומות ישיבה, ומסווג כשני בגודלו באירופה. כמו כן, האצטדיון הוא אצטדיון הבית של נבחרת אנגליה בכדורגל.

האצטדיון נבנה על הריסותיו של אצטדיון ומבלי הקודם, שנהרס בשנת 2003 על מנת לבנות אצטדיון מודרני. לאחר עיכובים רבים בבנייה, נחנך האצטדיון בשנת 2007 במשחק ידידות בין הנבחרות הצעירות (עד 21) של אנגליה ואיטליה.
המשחק הרשמי הראשון שנערך באצטדיון היה המשחק במסגרת מוקדמות יורו 2008 של נבחרת ישראל מול נבחרת אנגליה. המשחק נגמר בתוצאה 3-0 לאנגלים.

אצטדיון ומבלי הקודם (לפני ההריסה) הינו בעל היסטוריה עשירה באירועים. הוא אירח 5 פעמים (מספר שיא) את גמר גביע אירופה לאלופות (כיום ליגת האלופות). האצטדיון גם אירח את גמר גביע העולם בכדורגל במסגרת מונדיאל 1966, שבו זכתה אנגליה בתואר אלופת העולם, ואף היה האצטדיון האולימפי של אולימפיאדת לונדון ב-1948, (האולימפיאדה ה-14) שהתקיימה לאחר מלחמת העולם השנייה לאחר שתי אולימפיאדות שבוטלו בעקבות המלחמה. אצטדיון ומבלי החדש יארח את משחקי הגמר בטורניר הכדורגל האולימפי של אולימפיאדת לונדון (2012).

כדורגל
האצטדיון משמש לרוב כאצטדיונה הביתי של נבחרת האגלית, אך למעשה שלל משחקים מרכזיים בזירת הכדורגל האנגלי מתקיימים בוומבלי. משחק הגמר של
גביע הליגה האנגלית, שעבר לאצטדיון המילניום שבקרדיף בזמן הקמתו מחדש של האצטדיון, שב להיות משוחק בוומבלי וכך גם משחק משחק הגמר של גביע ה-FA, הגביע האנגלי, מגן הקהילה ועוד. משחקים אלו מצטרפים לרשימת משחקי הראגבי החשובים המתקיימים בו.

האצטדיון נבחר על ידי אופ"א לארח את גמר ליגת האלופות לשנת 2011, לאחר שגבר על מועמדותו של האליאנץ ארנה שבמינכן, שנבחר לארח את האירוע שנה לאחר מכן. היה זה משחק הגמר הראשון שהאצטדיון החדש אירח במסגרת אירופית. האצטדיון נבחר לארח גם את גמר ליגת האלופות בשנת 2013.

פוטבול
לאצטדיון ומבלי יש עבר משותף נרחב עם הפוטבול האמריקני. ב-1984 שוחק משחק הפוטבול הראשון, ובין השנים 1986 ו-1993 אירח אצטדיון ומבלי הישן 68 משחקי פוטבול, כש-13 קבוצות שונות השתתפו בהם. מאז נפתח ומבלי החדש, מארח האצטדיון משחקי משלב הליגה הרגילה של ליגת ה-NFL, ליגת הפוטבול האמריקאית, והוא אף מועמד לארח את משחק הסופרבול.

מופעים מוזיקליים
מעבר לאירועי הספורט המתקיימים בו, מאכלס האצטדיון הופעות ענק, של מיטב אומני המוזיקה בעולם. ג'ורג' מייקל היה  הראשון להופיע באצטדיון ב-9 ביוני, 2007. ומאז, אירח האצטדיון את מדונה, מטליקה, מיוז, U2, אואזיס ועוד רבים וטובים אחרים. השיא מבחינת כמות הצופים שייך ללהקת Take That כשערכה 8 מופעים מה-30 ביוני ועד ה-9 ביולי, 2011, בהם צפו בסך הכל 623,737 צופים.

גלריה

קישורים חיצוניים

*, האתר הרשמי
* ב-Stadium Guide
* ב-World Stadiums
* ב-Worldstadia




חיטוי (בלועזית: דיסאינפקציה), הוא חיסול מיקרואורגניזמים מעוררי מחלות (פתוגניים) מחוץ לגוף ובאמצעים כימיים בלבד.

בתחום הרפואה הרג מיקרואורגניזמים בתוך הגוף, תוך שימוש בתרופות (אנטיביוטיקה, למשל), אינו נחשב לחיטוי. ההבדל בין חיטוי ועיקור הוא שבשני המטרה היא חיסול כל המיקרואורגניזמים, ואילו בראשון ההתמקדות היא בחיסול הפתוגנים בלבד. בנוסף, עיקור נעשה בשיטות כימיות ופיזיות כאחד, ואילו חיטוי מתייחס כמעט תמיד לשיטות כימיות בלבד. לעתים ההבחנה בין שני המושגים מעורפלת.

יש להבדיל בין המושג חיטוי למושגים כגון אנטיביוטי המתייחס לחיסול מיקרואורגניזמים בתוך גוף חי, או אנטיספטי המתייחס בדרך-כלל לחיטוי המתבצע על-גבי הגוף - על העור, למשל, סבון אנטיספטי הוא סבון המכיל חומרים המסוגלים לפגוע במיקרואורגניזמים.

סוגי חומרי חיטוי: 
#אתנול
#אלדהיד
#חומצה (אוקסידנטים)
#פנולים (ליזול)
#תרכובות אמוניום
#אקונומיקה

חיטוי ורפואה


 
 
 

אמה שרלוט דיורי ווטסון (באנגלית: Emma Charlotte Duerre Watson; נולדה ב-15 באפריל 1990 בפריז) היא שחקנית קולנוע ודוגמנית. 

אמה התפרסמה בזכות השתתפותה בסרטי הארי פוטר בהם היא מגלמת את דמותה של הרמיוני גריינג'ר. ווטסון לוהקה לתפקיד בגיל 9, לאחר ששיחקה בעבר רק במחזות בבית הספר.
משנת 2001 עד 2011, היא כיכבה בכל שמונת סרטי הארי פוטר לצידם של דניאל רדקליף ורופרט גרינט. עבודתה של ווטסון בסדרת סרטי הארי פוטר זיכתה אותה במספר פרסים וביותר מ-10 מיליון ליש"ט. הופעת הבכורה שלה כדוגמנית הייתה בקמפיין חורף 2009 של בורברי.

בשנת 2007, אחרי חמישה סרטים מצליחים של "הארי פוטר", ווטסון הודיעה על השתתפותה בשתי הפקות: סרט טלוויזיה ששמו "נעלי בלט" , וסרט אנימציה בשם המסע של דספרו. נעלי בלט שודר לראשונה ב- 26 בדצמבר 2007 בפני 5.2 מליון צופים, והמסע של דספרו, המבוסס על ספר מאת קייט די-קמילו, הוקרן בשנת 2008 והכנסותיו היו מעל 86 מיליון דולר. 

ילדותה
ווטסון היא בריטית ילידת צרפת. היא נולדה בפריז לג`קלין וכריס ווטסון, שניהם עורכי דין בריטים. יש לה סבתא צרפתייה אחת, והיא התגוררה בפריז עם משפחתה עד גיל 5, אך כשהוריה התגרשו, עברה עם אמא ואחייה הצעיר לאוקספורד שבאנגליה.

כבר מגיל 6, ווטסון רצתה להיות שחקנית, ובמשך מספר שנים למדה בענף אומנויות התיאטרון של אוקספורד, בית ספר בו למדה לשיר, לרקוד ולשחק. עד גיל 10, היא שיחקה בכמה מחזות בבית הספר דוגמת "ארתור: השנים הראשונות", "הנסיך המאושר" ו"הרפתקאות אליס בארץ הפלאות"- שאת תפקיד אליס שיחקה בסרט "נעלי בלט". רבים שמו לב לכישרונה הרב והיא אף זכתה בפרס על משחקה במחזות בית ספר כבר בגיל 7, אך עד גיל 10 לא שיחקה באופן מקצועי (עד אשר שיחקה בסרט הארי פוטר ואבן החכמים).

קריירה
הארי פוטר

בשנת 1999, החל הליהוק להארי פוטר ואבן החכמים, העיבוד הקולנועי לרב המכר של הסופרת הבריטית ג'יי קיי רולינג. 
כאשר ציידי כשרונות הגיעו לבית ספרה וחיפשו אחר שחקנית שתגלם את דמותה של הרמיוני גריינג'ר, הציעה מורתה לבחון את ווטסון וכמה בנות נוספות לתפקיד. רולינג תמכה בווטסון ממבחן המסך הראשון שלה, ווטסון זכתה בתפקיד כשהיא מנצחת אלפי בנות.

הארי פוטר ואבן החכמים יצא לאור בשנת 2001, והיה הופעת הבכורה של ווטסון. הסרט שבר שיאי הכנסות והיה הסרט הרווחי ביותר של שנת 2001. המבקרים שיבחו את ההופעה של שלושת השחקנים הראשיים, ולעתים קרובות שיבחו את ווטסון בפרט; הדיילי טלגרף כינה את הביצועים שלה "רואים להערצה" , וIGN כתבו שהיא "גנבה את ההצגה". ווטסון הייתה מועמדת לחמישה פרסים עבור הופעתה באבן החכמים, וזכתה בפרס האמן הצעיר לשחקנית צעירה מובילה.

שנה לאחר מכן, ווטסון שוב כיכבה בתור הרמיוני בהארי פוטר וחדר הסודות, הסרט השני בסדרת הסרטים. המבקרים שיבחו את ההופעות של השחקנים הראשים. לוס אנג'לס טיימס כתבו כי ווטסון וחבריה הבשילו בין הסרטים, בעוד הטיימס מתח ביקורת על הבמאי כריס קולומבוס על "תת העסקת" הדמות הפופולרית של ווטסון. ווטסון זכתה לפרס "אוטו" של המגזין הגרמני בראבו עבור ביצועיה.

בשנת 2004, הארי פוטר והאסיר מאזקבאן יצא לאור. ווטסון העריכה את התפקיד היותר אסרטיבי שהרמיוני שיחקה, וקראה לדמותה "כריזמטית" ו"תפקיד פנטסטי לשחק". אף על פי שהמבקרים ביקרו את הופעתו של רדקליף , הם שיבח את ווטסון: הניו יורק טיימס שיבח את ההופעה שלה, וכתב: "למרבה המזל התפלות של מר רדקליף מקוזזת על ידי חוסר הסבלנות הקוצני של גברת ווטסון, הארי עלול להראות את המיומנויות המתקדמת שלו כקוסם ... אבל הרמיוני ... זוכה לתשואות הרמות ביותר עם אגרוף לא קסום בהחלט לאף הראוי של דראקו מאלפוי". אף על פי שהאסיר מאזקבאן נותר הסרט שהרוויח הכי מעט מכל סדרת סרטי הארי פוטר, ההופעה האישית של ווטסון זיכתה אותה בשתי פרסי אוטו ופרס ביצועי הילד של השנה מ"Total Film". 

עם הארי פוטר וגביע האש (2005), גם ווטסון וגם סדרת הסרטים הגיעו לשיאים חדשים. הסרט קבע שיאי הכנסות יותר מכל סרטי הארי פוטר לפניו. המבקרים שיבחו את הבשלות הגוברת של ווטסון, הניו יורק טיימס כינה את ההופעה שלה "רצינית באופן נוגע ללב". עבור ווטסון, רוב ההומור של הסרט נבע מהמתח בין שלוש הדמויות המובילות ככל שהם התבגרו. היא אמרה: "אהבתי את כל הוויכוחים .... אני חושבת שזה הרבה יותר מציאותי שהם יתווכחו ושיהיו בעיות". ווטסון הייתה מועמדת לשלושה פרסים עבור גביע האש, וזכתה בפרס אוטו. מאוחר יותר באותה השנה הפכה ווטסון לאדם הצעיר ביותר להופיע על השער של ווג נוער, שער בו תופיע בשנית באוגוסט 2009. בשנת 2006, שיחקה ווטסון את הרמיוני ב"תיק המלכה" מיני הצגה מיוחדת של הארי פוטר לכבוד יום הולדתה ה-80 של המלכה אליזבת השנייה.

הסרט החמישי של הארי פוטר, הארי פוטר ומסדר עוף החול, יצא לאור בשנת 2007. הסרט היה הצלחה גדולה בקופות, וקבע שיא עולמי לפתיחה בסוף השבוע ברווח ברוטו של 332,700,000 דולר. השחקנים הראשים של הארי פוטר השאירו טביעות של עקבותיהם, כפות הידיים, והשרביט שלהם מול התיאטרון הסיני של גראומן בהוליווד ב-9 ביולי 2007.

עד יולי 2007, נאמר כי עבודתה של ווטסון ב סדרת הארי פוטר זיכתה אותה ביותר מ -10 מיליון ליש"ט, והיא הכירה בכך שהיא לעולם לא תצטרך לעבוד בשביל כסף . בבמרץ 2009, היא דורגה במקום ה-6 ברשימת פורבס של הכוכבים הצעירים החשובים ביותר , ובפברואר 2010 היא נחשבה הכוכבת המרוויחה ביותר ב הוליווד , לאחר שהרוויחה אומדן משוער של 19,000,000 ליש"ט בשנת 2009.

למרות ההצלחה של מסדר עוף החול, העתיד של סדרת סרטי הארי פוטר הפך מוטל בספק, מכיוון שכל שלושת השחקנים הראשיים היססו לחתום על המשך תפקידם בשני הפרקים האחרונים. רדקליף בסופו של דבר חתם סופית על המשכו בסרטים ב-2 במרץ 2007, אבל ווטסון היססה במידה ניכרת, היא הסבירה כי ההחלטה הייתה משמעותית, מכיוון שהסרטים ייצגו התחייבות נוספת של ארבע שנים לתפקיד, אבל בסופו של דבר הודתה שהיא מעולם לא יכלה להרשות להרמיוני ללכת, היא סיכמה כי בסופו של דבר, היתרונות גוברים על החסרונות. היא חתמה לתפקיד ב -23 במרץ 2007, בתמורה להתחייבותה לסרטים האחרונים, השכר של ווטסון הוכפל ל -2 מיליון ליש"ט לכל סרט. הצילום העיקרי בסרט השישי החל בסוף 2007, והחלק של ווטסון צולם בעיקר בין ה- 18 בדצמבר - 17 במאי 2008.

הארי פוטר והנסיך חצוי הדם הוקרן לראשונה ב-15 ביולי 2009, לאחר שהתעכב מנובמבר 2008. עם השחקנים הראשיים כעת בשנות העשרה המאוחרות שלהם, המבקרים היו מוכנים לבחון אותם באותה הרמה כפי שסקרו את שאר השחקנים של הסרט. הוושינגטון פוסט כתב כי "ווטסון נתנה מהופעתה המקסימה ביותר עד כה", ואילו הדיילי טלגרף תיאר את השחקנים הראשיים בתור "שזה עתה השתחררו נמרצים, להוטים לתת את כל מה שיש להם אל מה שנשאר מהסדרה".

הצילומים של ווטסון עבור הסרט האחרון בסדרת הארי פוטר, הארי פוטר ואוצרות המוות, החל ב-18 בפברואר 2009 והסתיים ב-12 ביוני 2010. מסיבות כלכליות ותסריטאיות, הספר המקורי חולק לשני סרטים אשר צולמו ברצף. הארי פוטר ואוצרות המוות חלק 1 יצא לאור בנובמבר 2010, ואילו הארי פוטר ואוצרות המוות חלק 2 יצא לאור בחודש יולי 2011.

הופעות משחק אחרות
התפקיד הראשון של ווטסון, שלא היה חלק מסרטי הארי פוטר, היה בסרט הטלוויזיה נעלי בלט משנת 2007, עיבוד של הרומן מאותו השם מאת נואל סטריטפילד. בסרט גילמה נערה יתומה בשם פאולין פוסיל המתגוררת עם שתי אחיותיה (גם הן יתומות, אך אין ביניהן קשר דם), ושואפת להיות שחקנית מצליחה. הבמאית של הסרט סנדרה גולדבאשר ציינה כי ווטסון "מושלמת" לתפקיד השחקנית השאפתנית. נעלי בלט שודר בבריטניה, בפני קהל של 5.7 מיליון צופים, למרות ביקורות מעורבות. ווטסון גם העניקה את קולה לתפקיד של הנסיכה פיאה בסרט האנימציה המסע של דספרו, קומדיה לילדים בכיכובם של מתיו ברודריק ורובי קולטריין (ששיחק את דמותו של האגריד בהארי פוטר). המסע של דספרו הוקרן בדצמבר 2008 וגרף 87,000,000 דולר ברחבי העולם. בחודש דצמבר 2008, הודיעה ווטסון כי היא מעוניינת להתחיל ללמוד באוניברסיטה, לאחר שתשלים את סדרת סרטי הארי פוטר.

דוגמנות

בנוסף למשחקה בסרטים, מדגמנת ווטסון אופנה עם אחיה הצעיר אלכס ומעצבת אופנה למותג "פיפל טרי" (people tree).

חייה הפרטיים

בספטמבר 2009, החלה ווטסון את לימודיה כסטודנטית לתואר ראשון באוניברסיטת בראון היוקרתית, אשר נמצאת בפרובידנס, רוד איילנד, ארצות הברית.

פילמוגרפיה

קישורים חיצוניים

*
*
* 
* 




 

 
 


שטעטל (יידיש: עיירה; מבוטא "שְטֶטְל" או "שְטֵייטְל") או העיירה היהודית הייתה צורת הישיבה הטיפוסית של היהודים בארצות מזרח אירופה (שהיו, בשלב זה או אחר, בשטחי פולין ההיסטורית לפני חלוקתה) עד השואה.

במשך מאות שנים, עד ל, היו פזורות בכל רחבי מזרח אירופה עיירות יהודיות, שמעל מחצית מתושביהן היו יהודים. בעיירות אלה חיו בין מאות אחדות לאלפים בודדים של יהודים; השפה המדוברת בהן הייתה בדרך-כלל יידיש, היו בהן חדרים ובתי ספר יהודיים, ומהלך החיים בהן סבב סביב עולם התרבות היהודי-דתי. בתופעה חברתית ייחודית זו רואים כיום את אחד הסמלים העיקריים ליהדות מזרח אירופה, שנכחדה מהעולם.

מקור המונח
המילה שטעטל ביידיש (מקבילה לגרמנית: Städtle) היא צורת הקטנה של המילה שטאָט (יידיש: עיר; מבוטא: "שְטוֹט" או  "שְטוּט"; מקבילה לגרמנית: Stadt), ופירושה 'עיירה' או 'עיר קטנה'. עיר גדולה יותר הייתה מכונה כאמור 'שטָאט', וכפר  קטן יותר – דאָרף (מבוטא: "דוֹרְף"). ברבות השנים השתרש השימוש במונח לייחוד של עיירה המיושבת בעיקר ביהודים. צורת הריבוי של 'שטעטל' ביידיש היא שטעטלעך או שטעטלאך (אולם משאומצה המילה בעברית, אפשר לשמוע בפי דוברי עברית: "שטטלים").

תפוצה
השטעטל הייתה תופעה רווחת בעיקר בשטחי פולין ההיסטורית (לפני חלוקת פולין), המכסה חלק נרחב ממזרח אירופה – בהם התיישבו יהודים רבים למן ימי הביניים - ובסביבתהּ הקרובה. השטעטלעך נוצרו עקב מדיניות השלטון לעודד את ישיבת היהודים באזורי ספר ובשטחים נידחים, לצורך פיתוח כלכלתם ואכלוסם. זאת בצד האיסור שחל על היהודים להתיישב בערים הגדולות מחד גיסא, ומניעתם מלהיות בעלי אדמות (למעט באזורים מוגדרים) מאידך גיסא. ב כבר היה מספר עצום של עיירות יהודיות בשטחי מזרח אירופה, מהן מאות בפולין עצמה.

בעקבות חלוקת פולין בסוף המאה ה-18, עברו מרבית השטחים הזרועים בשטעטלים לשליטת האימפריה הרוסית. שטחים אלה הוגדרו על ידי שלטון הצארים כ"תחום המושב", והיו האזורים היחידים ברחבי האימפריה שבהם הורשו יהודים לחיות.

מרבית השטעטלעך נמצאו בשטחים שבהם שוכנות כיום מדינות פולין, אוקראינה, בלארוס, ליטא ולטביה, וכן בשטחי רומניה והונגריה, שהיו בשעתם חלק מהאימפריה האוסטרו הונגרית.

החיים בשטעטל
השטעטל הטיפוסית מנתה מאות עד אלפים בודדים של תושבים, והייתה מיושבת בכמחציתהּ או אף בלמעלה מכך ביהודים – בעלי מלאכה, סוחרים וחנוונים. על פי רוב התקיימו יחסי שכנות סבירים עם הגויים שמבין תושבי העיירה ומהכפרים באזור, שלא הושתתו על אהבה רבה כמו על תלות כלכלית הדדית. בשל מרחק הכפרים מהערים ובשל היעדר אמצעי תחבורה, שימשה השטעטל חוליה מקשרת ומתווכת בין הכפרים שסביבהּ לבין עיר המחוז. פעם או פעמיים בשבוע, בימי השוק, נהגו הכפריים להגיע לעיירה, שם יכלו למכור את תוצרתם, לרכוש מצרכים ולתקן את כלי מלאכתם. כיכר השוק הייתה המקום החשוב ביותר בחיי הכלכלה של השטעטל – לב העיירה – וסביבה נבנו בתי התושבים ומוסדות הציבור.

עם זאת, היות העיירות קהילות נתונות בלב אוכלוסייה אנטישמית הביאה לעתים קרובות לעוינות ולאלימות כלפי היהודים מצד שכניהם. היהודים היו נתונים לפרקים לגחמות שלטוניות ולהתפרצויות אנטישמיות מצד השלטונות או מצד השכנים הגויים, ומפעם לפעם נחתו על ראשם עלילות דם, פוגרומים וגירושים.

יידיש הייתה שפת הדיבור והכתיבה בקרב יהודי השטעטל. רוב הגברים ידעו לקרוא גם עברית – שפה שנלמדה במוסדות החינוך היהודיים הדתיים – וחלקם אף כתבו בהּ. הנשים לרוב לא הבינו עברית, אך הכירו את האותיות העבריות, בהן נכתבת גם שפת היידיש. שלטים באותיות עבריות הפכו לאחד מסימני ההיכר של השכונות היהודיות בשטעטל. השפה המיוחדת ליהודים הייתה מחסום משמעותי בינם לבין האוכלוסייה שסביבם. את העסקים עם שכניהם ניהלו היהודים בשפת המדינה או האזור, שמידת שליטתם בה נבעה ממידת המגע שהיה להם עם גויים לצורכי מסחר ועסקים, וממידת הקרבה של השטעטל לערים גדולות בסביבה. אחד הסימנים המובהקים של האמנציפציה היה מחד גיסא דרישה שהוצבה בפני היהודים מצד השלטונות ללמוד ולשלוט בשפת המדינה, ומאידך גיסא רצונם של יהודים רבים ללמוד את שפת המדינה לצורך התערות בתרבות הכללית. האמנציפציה הביאה גם לדרישה מהקהילות היהודיות לנהל את ספרי החשבונות שלהן בשפת המדינה ולא ביידיש, כדי שרשויות המדינה יוכלו לפקח טוב יותר על תשלום המסים.

בית הכנסת, לרוב המבנה המרשים ביותר בלב העיירה, היה מרכז חיי הקהילה. אורח החיים של מרבית תושבי השטעטל היה תורני, עם תחושה קהילתית חזקה ודגש על חינוך יהודי. לעומת שכניהם הלא-יהודים, שגם הם נסמכו על מוסדות הדת בכל הקשור לחינוך, התייחדו הקהילות היהודיות בכך שהונהג בהן מעין חינוך חובה – על כל בן היה לקבל חינוך בסיסי, אשר כלל קריאה וכתיבה בעברית, תפילות וכיוצא באלה. חלק גדול מהבנות לא למדו מעל גיל בית ספר יסודי, אך היה מקובל ללמדן את אותיות האלף-בית העברי כדי שתוכלנה לקרוא את התפילות, וכן לקרוא ולכתוב ביידיש. במשך הזמן התפתחה שיטת כתיבה ביידיש אשר התבססה על האלף-בית העברי – תחילה לשימושן של הנשים, ומאוחר יותר לשימוש הקהילה כולה.
התפתחות החינוך הממלכתי מטעם המדינה והדרישה מיהודים לקחת בו חלק חוללו משבר בחינוך היהודי של העיירות, והביאו לרפורמות שונות שנעשו בו.

שקיעת השטעטל

החל מן המחצית השנייה של המאה ה-19 החלה ירידתה של השטעטל. במקרים רבים הדבר בא בעקבות סלילת מסילות רכבת, אשר פסחו על עיירות קטנות. בנוסף, התרבו בין הכפריים הגויים סוחרים ובעלי מלאכה, והשתפרו אמצעי התחבורה בין הכפרים לערי המחוז, התפתחות שפגעה בנחיצותו הכלכלית של השטעטל כמרכז כפרי וכמתווך מסחר. מרקם יחסי התלות ההדדית בין היהודים ושכניהם נפגע, והיהודים זכו להצקות הולכות וגוברות. גל פוגרומים קשה תקף את העיירות היהודיות ברחבי תחום המושב בשנים 1881-1884, מגובה בהעלמת עין ואף עידוד מצד השלטון. גל פוגרומים קשה נוסף התרחש בין השנים 1903–1906. התקפות רבות כלפי היהודים התבצעו במהלך העימותים שהעסיקו את מזרח אירופה בשלהי מלחמת העולם הראשונה: מלחמת האזרחים ברוסיה, מלחמת פולין-אוקראינה והמלחמה הפולנית סובייטית.

על רקע התרחשויות אלה, החלו יהודים צעירים לעזוב את השטעטלעך ולחפש הזדמנויות להשכלה, לתעסוקה ולעסקים בערים הגדולות. רבים ביקשו ליהנות מפירות האמנציפציה והיגרו למרכז אירופה ולמערבהּ; רבים אחרים נדדו מעבר לים – לארצות העולם החדש, אשר הציעו הזדמנויות חדשות – או עסקו בהגשמה ציונית והצטרפו לעליות הראשונות לארץ ישראל. לאחר נפילת האימפריה הרוסית וסיום שלטון הצארים נפרצו גבולות תחום המושב, ויהודים הורשו להתיישב בערי ברית המועצות. בסך הכל, עזבו במהלך סוף המאה ה-19 והעשורים הראשונים של המאה ה-20 כשני מיליון יהודים את עיירות תחום המושב.

עם הכחדתה של מרבית יהדות מרכז ומזרח אירופה ב, עברה תופעת השטעטל סופית מן העולם. מרבית קהילות ארץ השטעטל הושמדו בידי יחידות איינזצגרופן שפעלו החל ממבצע ברברוסה (1941) בהוצאה להורג בבורות ירי ובמשאיות גז, ובהמשך במחנות ההשמדה, כחלק מן הפתרון הסופי.

שטעטל בפולקלור ובתרבות
השטעטל נודעה כמקום שבו התגבש הווי יהודי עשיר ומקורי, וככר נרחב להתפתחותהּ של תרבות היידיש. זכרונות השטעטל טבועים עמוק במורשתם של יהודי מזרח אירופה, וחיי השטעטל הונצחו ביצירותיהם של סופרים ואמנים יהודים, שעם הבולטים שבהם נמנים שלום עליכם, דבורה בארון, יצחק בשביס זינגר וש"י עגנון בספרות; מארק שאגאל, הרמן שטרוק ואילקס בלר באמנות, וכן אחרים. תרבות היידיש, שהגיעה לשיאה בשנות ה-20 וה-30 של המאה ה-20, בעיקר בערים הגדולות של פולין וליטא, התבססה במידה רבה על הווי החיים והתרבות שנוצרו בעיירות.

חכמי חלם – לשון סגי נהור לעיירה של טיפשים שאין שכל בקודקודם – נפוצו מאוד בהומור היהודי של מזרח אירופה. נוסף על חלם, כיכבו עיירות נוספות ביצירות ספרותיות בדיוניות - למשל העיירה "כתריאלבקה" של שלום עליכם, שבהּ מתרחשים רוב סיפוריו, ו"אנטבקה", שבהּ מתרחשים סיפורי טוביה החולב.

ראו גם
* עיירות יהודיות (שטעטלעך) שיש עליהן ערך בוויקיפדיה
* יהדות מזרח אירופה
* יהדות פולין
* תחום המושב
* "העיירה בוערת"
* המוזיאון לתולדות יהודי פולין

לקריאה נוספת
* י"ח בילצקי, עיירה יהודית, תל אביב: ספריית פועלים, 1986.
* קרן יחזקאל, ילקוט  י. ל. פרץ, ירושלים: גשר, תשכ"ב.
* קרן יחזקאל, ילקוט שלום עליכם, ירושלים: גשר, תשכ"ב.
* שלום עליכם, עירם של האנשים הקטנים, תל אביב: ידיעות אחרונות, 2005.
* שלום עליכם, טוביה החולב, תל אביב: דביר – ספריה לעם, תשכ"א.

קישורים חיצוניים
*, המכיל מידע על מעל 2,000 ערים ושטעטלעך בגבולות פולין ההיסטורית. 
*, Encyclopedia of Jewish Life Before and During the Holocaust
*
*
* מתוך אתר בית טרזין
* צבי שרפשטיין,, מתוך "חיי היהודים במזרח אירופה בדורות האחרונים: מסוף המאה הי"ט עד מלחמת העולם הראשונה" (הוצאת יבנה, 1973), באתר הספרייה הווירטואלית של מט"ח
*, באתר
* רחלי זילברשייד–יהושע,, באתר 
* דב רפל,, באתר 
* עדה הולצמן, 
* נחום פינגר,
*, באתר, הסוכנות היהודית
* אילקס בלר,  
* 


 
 



הרצל בודינגר (נולד ב-7 במאי 1943) הוא המפקד ה-12 של חיל האוויר. מונה למפקד החיל בינואר 1992 (החליף את אביהו בן-נון), והעביר את הפיקוד על החיל לאיתן בן-אליהו ביולי 1996.

נשוי, ואב לארבעה ילדים. בעל תואר ראשון בכלכלה ומינהל עסקים מאוניברסיטת בר-אילן, ובוגר קורס מינהל מתקדם באוניברסיטת הרווארד. בשנת 1996 מונה לנשיא חברת ראדא תעשיות אלקטרוניות.

שירות בצה"ל
התגייס לקורס טיס באוגוסט 1961, וסיים אותו במגמת מטוסי קרב. שירת כטייס מיסטר וווטור. ביוני 1964, עקב התפוצצות מנוע מטוס הווטור אותו הטיס, והחלטתו שלא לנטוש את המטוס, ביצע נחיתת אונס בפרדס. כתוצאה מהנחיתה נפצע בגבו ועבר שיקום במשך כשנה. לאחר השיקום נקבע לו הפרופיל הרפואי 45, אשר ליווה אותו לאורך כל שרותו הצבאי. 

מנובמבר 1965 עד דצמבר 1967 היה מדריך בבית הספר לטיסה, והשתתף בהקמת הצוות האווירובטי של חיל האוויר. 

ב-1966 היה שותף לסדרת קרבות אוויר שנועדו ליצור בסיס נתונים על מיג 21, שהובא לארץ במבצע יהלום.

במלחמת ששת הימים (יוני 1967) היה טייס ווטור, והשתתף במבצע מוקד, במסגרתו תקף את שדות התעופה בני-סואף ולוקסור שבמצרים, ואת-H3 שבעיראק, בהם השמיד 10 מפציצים מדגם טופולב Tu-16. במהלך תקיפת שדה התעופה בלוקסור נפגע מכל הדלק הראשי של מטוס הווטור שלו מאש נ"מ מצרית. נזילת דלק חריפה הביאה בהמשך לכיבוי אחד המנועים. בודינגר המשיך להטיס את המטוס עם מנוע אחד והצליח להגיע בטיפות הדלק האחרונות לשדה התעופה באילת ולנחות בשלום. 

ב-1969 מונה לסמ"ט א' בטייסת מיראז'ים, וב-1972 למפקד טייסת ראשוני בבית הספר לטיסה.   
במהלך מלחמת יום הכיפורים, ב-9 באוקטובר 1973, שימש בודינגר כמוביל בטיסת פיטרול. באזור קונייטרה הבחין ברביעיית מטוסי מיג 17 סוריים. בודינגר נכנס לקרב אוויר בגובה נמוך בעומק סוריה, במהלכו ירה צרור מתותחי המטוס לעבר אחד המיגים. המיג התהפך והתרסק. באפריל 1974, כשהסורים פתחו בקרבות התשה, הוזנק בודינגר לקרב אוויר והפיל מיג 21 סורי באזור לבנון.

ביום האחרון של המלחמה מונה למפקד "טייסת הקרב הראשונה". בפיקודו הייתה הטייסת הראשונה לקלוט מטוסי כפיר בחיל האוויר. בודינגר הטיס את מטוס הכפיר הראשון שמסרה התעשייה האווירית לחיל האוויר בשנת 1975. 

בהמשך שירת כראש ענף במחלקת אמצעי לחימה במטה החיל. ביולי 1979 מונה למפקד בית הספר לטיסה והעולה לדרגת אלוף משנה. בינואר 1982 מונה למפקד בסיס רמת דוד, ופיקד עליו במהלך מלחמת לבנון. באוגוסט 1984 מונה לראש להק אוויר, בדרגת תת אלוף. בשנים 1985 - 1987 היה ראש מטה החיל. למד לתואר ראשון בכלכלה ומנהל עסקים באוניברסיטת בר-אילן ואחר כך מונה בפברואר 1990 לסגן צבאי למבקר מערכת הביטחון. יצא ללימודי קורס מנהל מתקדם באוניברסיטת הרווארד, בינואר 1992 שב מחופשת הלימודים ומונה למפקד החיל, בדרגת אלוף. החליף את אביהו בן-נון. 

בתקופת כהונתו נרכשו מטוסי ה-F-15I ("רעם") ומסוקי ה-UH-60 בלק-הוק ("ינשוף"), וחיל האוויר השתתף במבצע דין וחשבון (1993) ובמבצע ענבי זעם (1996).

במהלך מבצע ענבי זעם, טס בודינגר במשימת סיור מבצעית מעל לבנון, במטוס F-16. 

בתקופת כהונתו נפתח קורס הטיס בפני נשים, בהוראת בג"ץ, על אף שבודינגר דרש, כתנאי לפתיחתו, דיון ציבורי בשאלה "האם נכון שנשים תאיישנה תפקידי לוחמה מסוכנים ביחידות העלית וכטייסות קרב?". 

במהלך קריירת הטיסה שלו ביצע 451 גיחות מבצעיות והפיל שני מטוסי אויב בקרבות אוויר.

לאחר פרישתו מצה"ל

משסיים בודינגר את שירותו כמפקד חיל האוויר מונה לנשיא ומנכ"ל חברת ראדא תעשיות אלקטרוניות, והיה למפקד חיל האוויר הראשון שהתנדב לשירות מילואים כמדריך בבית הספר לטיסה. הפסיק את שירות המילואים באוקטובר 2006 (בן 63), בעקבות בקשתו של מפקד החיל, אליעזר שקדי.

ב-2001 היה מבין מנסחי אמנת כנרת השואפת ליצור מכנה משותף לזרמים והמחנות השונים ציבור היהודי (ימין-שמאל, דתיים-חילוניים וכו') חתום עליה עם שורה של אנשי ציבור מהימין והשמאל.

בין השנים 2003-2001 עמד בראש ועדת א.ל.ה שהוקמה ביוזמת עוזי דיין במסגרת הפורום לאחריות לאומית. מטרת הוועדה הייתה שיפור תפקודה של מערכת החינוך והצעת רפורמות מערכתיות. דו"ח הוועדה נמסר לשרת החינוך, לימור לבנת, בנובמבר 2003, והוצג בפני ועדת החינוך של הכנסת מספר ימים לאחר מכן. המלצות הוועדה לא יושמו. בספטמבר 2003 ממשלת ישראל הקימה את ועדת דוברת אשר הציגה בינואר 2005 מסקנות דומות לשל ועדת א.ל.ה.   

ביולי 2005 באישור ראש הממשלה, אריאל שרון,  פעל בוושינגטון כנציגו האישי של שר הביטחון, שאול מופז, על מנת לפתור את משבר האמון עם ארצות הברית, שנוצר עקב מכירת מל"טים ומזל"טים מתקדמים לסין.  

באוגוסט 2006, בעקבות מלחמת לבנון השנייה הקים שר הביטחון, עמיר פרץ, ועדת בדיקה למלחמה בראשות הרמטכ"ל לשעבר אמנון ליפקין-שחק. החברים בה היו יו"ר "טבע" אלי הורוביץ, והאלופים (במיל.) הרצל בודינגר ואילן בירן. בטרם הספיקה הוועדה לפעול הודיע בודינגר על פרישתו ממנה מ"סיבות אישיות". זמן קצר לאחר מכן פורקה ועדת שחק, והוקמה ועדת וינוגרד.

ב-10 בספטמבר 2007 מינה שר התחבורה, שאול מופז, את בודינגר לעמוד בראש ועדה ציבורית שתכין תוכנית אב לשדות התעופה בישראל. ב-8 בספטמבר 2008 פורסם כי מגיע לסיומו סקר על צורכי תעופה שמבצע בודינגר. בהתאם לתוצאות הסקר, מתגבשת המלצה לבנות שדה תעופה בינלאומי במגידו.

ביום העצמאות ה-63 של מדינת ישראל נבחר לדמות השנה הבטחונית של "Israel Defence". 

כיום (2011) בודינגר נשיא ויו"ר דירקטוריון חברת ראדא תעשיות אלקטרוניות, יו"ר דירקטוריון העמותה הישראלית להגנה בפני טילים, יו"ר מכון פישר למחקר אסטרטגי אוויר וחלל, חבר בעמותות "לחופש נולד" ו"תסמונת פראדר ווילי בישראל".

קישורים חיצוניים

*, באתר חברת ראדא 
*, באתר העמותה הישראלית להגנה מפני טילים
* 
* 

הערות שוליים





מרינוס יקובוס הנדריקוס "רינוס" מיכלס (הולנדית: Marinus ("Rinus") Jacobus Hendricus Michels; 9 בפברואר 1928 - 3 במרץ 2005) היה כדורגלן ומאמן הולנדי.

נולד באמסטרדם, ולו שמור הקרדיט על המצאת שיטת הכדורגל הטוטאלי בשנות ה-70. בתור מאמן נבחרת הולנד (1974, 1984-85, 1986-88, 1990-92) הוביל את הנבחרת לגמר מונדיאל 1974 ולזכייה ביורו 1988.

בתור שחקן, מיכלס שיחק 264 משחקים באייאקס אמסטרדם וכבש 122 שערים בין 1946 ו-1958. הוא זכה באליפות הולנד עם אייאקס ב-1947 ו-1957. הוא גם הופיע 5 פעמים בנבחרת הולנד.

מיכלס חזר לאייאקס בתור מאמן ב-1965, איתה זכה בארבע אליפויות ושלושה גביעים בשש השנים שחלפו, וזכה עם אייאקס בראשון מתוך בשלושה גביעי אירופה רצופים ב-1971. מיכלס הפך את המשחק למודרני כשהציג לעולם את שיטת הכדורגל הטוטאלי תוך שימוש ב"מלכודת הנבדל" שהייתה טקטיקה הגנתית נפוצה. מיכלס עבר לאמן את ברצלונה, איתה זכה באליפות ספרד ב-1974 ולאחר האליפות עבר לאמן את הנבחרת. אחרי הקדנציה בנבחרת עבר לארצות הברית. לבסוף סיים את קריירת האימון של עם באייר לברקוזן ב-1989.

מיכלס נבחר למאמן המאה על ידי פיפ"א ב-1999.

מיכלס נפטר בשנת 2005 בבלגיה לאחר ניתוח לב.

תארים
;כשחקן
* אליפות הליגה ההולנדית - 1947 , 1957

;כמאמן
* אליפות אירופה - 1988
* מקום שני בגביע העולם - 1974
* גביע אירופה לאלופות - 1971
* אליפות הליגה ההולנדית - 1966, 1967 , 1968 , 1970
* אליפות הליגה הספרדית - 1974
* גביע הולנד בכדורגל - 1967 , 1970 , 1971
* גביע ספרד - 1978
* גביע גרמניה בכדורגל - 1983




איי הבתולה הבריטיים (באנגלית: British Virgin Islands) הם קבוצת איים בים הקריבי, במערב האוקיינוס האטלנטי, אשר שייכים לבריטניה. הקבוצה היא חלק מארכיפלג איי הבתולה (שאר הארכיפלג שייך לארצות הברית), והיא נמנית עם איי האנטילים הקטנים.

הקבוצה כוללת איים עיקריים, טורטולה, וירג'ין גורדה, אנגאדה וג'וסט ואן דייק, יחד עם כ-50 איים קטנים נוספים. כ-15 מהאיים מאוכלסים. אורכו של האי הגדול ביותר, טורטולה, כ-20 ק"מ, רוחבה 5 ק"מ. אוכלוסיית כלל האיים כ-22,000 איש. עיר הבירה רואוד טאון שוכנת בטורטולה.

היסטוריה

האיים יושבו בתחילה על ידי שבט אראוואק הדרום אמריקאית, בסביבות 100 לפנה"ס (אם כי ישנם עדויות לנוכחות של אינדיאנים כבר בשנת 1500 לפנה"ס). השבט שכן באי עד המאה ה-15 עת שנושלו על ידי שבט תוקפני יותר, שבט הקָ‏אריבּ‏ים, מאיי האנטילים הקטנים (על שמם קרוי הים הקאריבי).

אירופה גילתה את איי הבתולה הבריטיים דרך כריסטופר קולומבוס ב-1493 במסעו השני לאמריקה. קולומבוס כינה את האי "Santa Ursula y las Once Mil Vírgenes" "סנט אורסלה ו-11,000 הבתולות שלה"), אך שם זה קוצר ל-"Las Vírgenes" ("הבתולות") לאחר אגדותיה של סנט אורסלה.

האמפריה הספרדית רכשה את האיים בתחילת המאה ה-16, והחלה בכריית נחושת באי וירג'ין גורדה. בשנים שלאחר מכן ניסו האנגלים, הספרדים, ההולנדים, הצרפתים והדנים להשיג שליטה על האזור, אזור שהפך בינתיים למקום מרבצם של שודדי ים. במהלך תהליך הקמת המושבות הושמדה מרבית האוכלוסייה האינדיאנית.

ההולנדים הקימו יישובי קבע באי טורטולה בשנת 1648. הבריטים כבשו את האי ב-1672, וסיפחו לעצמם את האיים אנגאדה ווירג'ין גורדה ב-1680. בינתיים, בין השנים 1672 ו-1733, השיגו הדנים שליטה בסנט תומס, בסנט ג'ון ובסנט קרויקס.

איי הבתולה הבריטיים נחשבו בעיקר לנכסים אסטרטגיים, אך עובדו כאשר היה זה כדאי מבחינה כלכלית. הבריטים הציגו לראשונה קנה סוכר, אותם גידלו עבדים אפריקאים, ושהפך מאוחר יותר לתוצרת עיקרית ומקור לסחר חוץ. האי שגשג מבחינה כלכלית עד צמיחתו של סלק סוכר באירופה ובארצות הברית אשר גרם לצמצום משמעותי בתפוקת הקנה סוכר.

ארצות הברית רכשה בשנת 1917 את סנט תומאס, סנט ג'ון וסנט קרויקס מדנמרק עבור 25 מיליון דולר, ושינתה את שמם ל"איי הבתולה של ארצות הברית". לאחר מכן שינתה בריטניה את שמם של האיים שבשליטתה ל"איי הבתולה הבריטיים".

איי הבתולה הבריטיים נוהלו בדרכים שונות מאיי ליוורד או יחד עם סנט קיטס ונוויס, כשמנהלן מייצג את הממשלה הבריטית באיים. האי קיבל מעמד של מושבה נפרדת בשנת 1960, וב-1967 הפך לטריטוריה ריבונית. מאז שנות ה-60 של המאה ה-20 התרחקו האיים אט אט מהמסורת הכלכלית המבוססת על חקלאות, ועברה לעסוק גם בשירותים פיננסיים ותיירות.

פוליטיקה

הרשות המבצעת באיי הבתולה הבריטיים נתונה בידי מלכת הממלכה המאוחדת, והיא פועלת בשמה על ידי מושל איי הבתולה הבריטיים. המושל ממונה על ידי המלכה על פי עצת הממשלה הבריטית. הביטחון וענייני החוץ הם באחריותה של בריטניה.

חוקתה של האיים הוצגה לראשונה בשנת 1971. ראש הממשלה נבחר באמצעות בחירות כלליות, יחד עם שאר חברי הממשלה. ראש הממשלה מציע מועצה ביצועית, והיא ממונה על ידי המושל. ישנה מועצה מחוקקת חד-ביתית המורכבת מ-13 מושבים. 

מושל האיים מאז שנת 2006 הוא דייוויד פרי, הוא המייצג את המלכה. ראש הממשלה הוא אורלנדו סמית', מאז 17 ביוני 2003.

כלכלה

איי הבתולה הבריטיים הם אחת מקבוצות האיים המשגשגות ביותר מבין איי הודו המערבית, עם תמ"ג של כ-$38,500 לנפש (2004).

שני מקורות ההכנסה העיקריים של איי הבתולה הבריטיים הם תיירות ושירותים פיננסיים. מבחינה פוליטית, החשובה שבהם היא התיירות, מכיוון ששוק התיירות מעסיקה מספר גדול מאוד של עובדים; יחס גדול יותר של עסקי התיירות נמצא בבעלות מקומית; ושווקים שלמים מתבססים על התיירות (נהגי מוניות, מוכרים וכדומה). מאידך, מבחינה כלכלית, השירותים הפיננסיים חשובים בהרבה מהתיירות - כ-50% מהכנסות הממשלה מקורם באגרות רישוי של חברות מחוץ למדינה. סכומים ניכרים נוספים נגבים בצורה עקיפה או ישירה משכרם של העובדים במגזר תעשיית הנאמנות (אשר נוטים להיות גבוהים יותר משכרם של עובדי מגזר התיירות).

למעלה מ-45% מההכנסה הלאומית נובעת מהתיירות. האיים מהווים מוקד מושך במיוחד עבור אזרחי ארצות הברית, המבקרים את האיים במאות אלפים בשנה. התיירים פוקדים את החופים החוליים הרבים ומבקרים באתרי תיירות שונים נוספים. תיירים רבים מבקרים את האיים במסגרת טיולי שייט, אולם הם מייצרים הכנסה לנפש קטנה בהרבה מתיירים השוכרים סירות ומבקרים בבתי המלון באיים. יחז עם זאת, קבוצה זו של תיירים חשובה לשוק נהגי המוניות.

סכום לא מבוטל מהכנסות האי מגיע מרישומן של חברות רבות הפועלות מחוץ לטריטורייה, מטעמי מס. בשנת 2004 נרשמו מעל 550,000 חברות כאלו. בשנת 2000 דיווחה KPMG (חברה בינלאומית לחשבונאות וייעוץ פיננסי) כי בסקר שערכה עבור ממשלת בריטניה, בעניין חברות הפועלות מחוץ למדינה שבה נרשמו, נמצא כי מעל 41% מחברות מסוג זה נפתחו באיי הבתולה הבריטיים. מאז 2001 מוסדרים השירותים הפיננסיים באיי הבתולה הבריטיים על ידי חברה בלתי תלויה.

חקלאות ותעשייה מהוות חלק קטן מהתמ"ג של האי. חקלאות האיים מתבססת על גידול פירות וירקות, קנה סוכר, בקר ועופות. התעשייה כוללת בתי זיקוק לייצור רום, בניין, ובניית סירות.

מטבע המדינה הוא הדולר אמריקאי.

גאוגרפיה

איי הבתולה הבריטיים ממוקמים בין הים הקריבי וצפון האוקיינוס האטלנטי. הם חלק מארכיפלג איי הבתולה, על יד איי הבתולה של ארצות הברית. קובצת האיים כוללת כחמישים איים טרופיים למחצה, מתוכם 16 איים מיושבים, הגדול שבהם הוא טורטולה. שטחם הכולל של איי הבתולה הבריטיים כ-153 קמ"ר. מרבית האיים מקורם געשי עם שטח הררי. האי אנגאדה שונה משאר האיים מבחינה גאולוגית - הוא שטוח ומורכב מאבני גיר ואלמוגים.

איים
טורטולה שטח: 54 קמ"ר אוכלוסייה: 17,000

אנגדה שטח: 39 קמ"ר אוכלוסייה: 200

וירג'ין גורדה שטח: 21 קמ"ר אוכלוסייה: 2,900

ג'וסט ואן דייק שטח: 9 קמ"ר אוכלוסייה: 200

דמוגרפיה

נכון לשנת 2003 היו באיי הבתולה הברטיים כ-21,730 תושבים. 83% מהאוכלוסייה הם אפרו-קאריביים, צאצאם של עבדים. קבוצות אתניות גדולות נוספות כוללות תושבים ממוצא אירופי, ובפרט ממוצא בריטי. 

הדת הדומיננטית באיים היא נצרות. הזרמים העיקריים הם מתודיסטים (40%). אנגליקנים (17%). כנסיית האל (9%). קתולים (9%). אדוונטיסטים של היום השביעי (6%). בפטיסטים (4%). עדי ה' (2%).

תקשורת
נכון לשנת 1994 היו באיים 9,000 קווי טלפון, 5 תחנות רדיו (4 FM, ו- 1 AM, אין תחנות גלים קצרים), תחנת טלוויזיה אחת (נכון ל- 1997) ותחנת כבלים אחת (נכון ל- 1997).

נכון לשנת 1997, לתושבי האיים 9,000 מקלטי רדיו ו-4,000 מקלטי טלוויזיה.

תחבורה
באיי הבתולה הברטיים אין מסילות ברזל. באיים 113 ק"מ של כבישים סלולים (נכון לשנת 1995); עיר נמל אחת (רואוד טאון) ושלושה שדות תעופה (מתוכם רק לשני שדות תעופה מסלולים סלולים).

צבא
צבא בריטניה שומר על ביטחונם של תושבי האיים.

קישורים חיצוניים

*
*
*
*
*
*
* 

הערות שוליים



 


חג העלייה (בלטינית: Ascensionis Domini - "עליית האדון") - חג נוצרי הנחוג 40 יום לאחר חג הפסחא (ולכן  חל תמיד ביום חמישי, ולעתים  נחוג בזמן שונה בכנסייה הקתולית ובכנסייה האורתודוקסית). החג מציין את עלייתו השמיימה של ישו, שהתרחשה, על פי המסורת הנוצרית, 40 יום לאחר תחייתו מן המתים. 

בכנסייה הקתולית, חג העלייה הוא אחד מ"חגי החובה" (Holy Days of Obligation), שבהם חובה על כל המאמינים להיות נוכחים במיסה ולהימנע מעבודה. בכנסייה האורתודוקסית נחשב החג לאחד משנים-עשר "החגים הגדולים". בחלק מהמדינות הנוצריות, במדינות סקנדינביה למשל, חג העלייה הוא יום שבתון כללי.

תיאור העלייה
עליית ישו מתוארת בברית החדשה בשלושה מקומות: מעשי השליחים א' 9-12, לוקאס כ"ד 50-51 ומרקוס ט"ז 14-19 (ברם, רוב החוקרים כיום סבורים שהנוסח של מרקוס ט"ז לאחר פסוק 8 נכתב מאוחר יותר משאר הבשורה). על פי מקורות אלה, לאחר תחייתו ישו הטיף והפיץ את בשורתו על הארץ במשך 40 יום, ואז עלה השמיימה לעיני השליחים על הר הזיתים. קודם לעלייה עצמה ישו אמר לשליחים שלאחר עלייתו רוח הקודש תצלח עליהם ושעליהם להמשיך ולהפיץ את תורתו בעולם. לאחר שישו עלה השמיימה, הופיעו שני מלאכים והודיעו לשליחים כי ישו ישוב באותו אופן שבו נאסף.

אמונות עממיות
על פי האמונה העממית הוולשית כל עבודה הנעשית ביום זה תיגמר בביש מזל. אמונה עממית אחרת טוענת כי ביצים המוטלות ביום זה לא תתקלקלנה, ואם תונחנה מתחת לגג הבית, הן תבאנה לו מזל. עוד נאמר כי גשם הנאסף ביום זה מרפא דלקות עיניים, וכי נתינת מתנות לעוורים או נכים ביום זה תביא לנותן המתנה עושר בתוך שנה.

קישורים חיצוניים





גאומורפולוגיה הוא שמו של המדע העוסק בתהליכים היוצרים ומעצבים את הנוף (תהליכי "בנייה" של הנוף). מדע זה הוא ענף של תורת הגאולוגיה, החוקר את התפתחות הנוף ושינוי פני השטח. השם נובע מיוונית: גאו – אדמה, מורפוס – צורה, לוגיה – תורה.

אנתרופוגאומורפולוגיה
תחום מחקר זה עוסק בהשפעתו של האדם על יצירת הנוף ושינוי פני השטח, וכן השפעתו על תהליכי עיצוב טבעיים.

השפעות אנתרופוגניות – שמקורן במעשה ידי אדם – מתבצעות באמצעות בנייה, כרייה, חציבה, הסרה של צמחייה טבעית וגידולי חקלאות ונוי, בניית טרסות והטיה של נהרות ונחלים.





צופן ויז'נר הוא צופן החלפה רב-אלפביתי, המחליף כל אות במסר באות אחרת מתוך אלפבית שונה, קרי במפתח שונה. השימוש במפתח נעשה באופן מחזורי. לאחר שימוש בכל האלפביתים חוזרים לאלפבית הראשון. מיקומה של כל אות במסר המקורי קובע באיזה אלפבית מתוך קבוצת האלפבית של מפתח הצופן להצפינה. בכל מפתח אלפבית סדר האותיות שונה, כך שכל אות זהה במסר תוצפן לאות אחרת בצופן, על כן לא נשמרת תדירות האותיות שבמסר המקורי. בניגוד לצופן חד-אלפביתי המבצע הזזה או החלפה של כל אותיות המסר במרחק קבוע. 

צופן ויזנ'ר מיוחס לדיפלומט הצרפתי בלז דה ויז'נר (1586), אולם למעשה הומצא מספר שנים לפניו על ידי הקריפטוגרף האיטלקי ג'ובני בטיסטה בלאסו (בשנת 1553). צופן זה יוחס בטעות לוויזנ'ר בתחילת המאה ה-19, ומאז הוא קרוי על שמו.

הגדרה כללית
צופן ויז'נר פשוט עם מחזוריות <Math Formula>, מעל אלפבית בעל <Math Formula> אותיות, ממפה מפתח בעל <Math Formula> ערכים <Math Formula> על אותיות המסר <Math Formula> בעזרת הפונקציה <Math Formula> לקבלת הטקסט המוצפן <Math Formula>. כאשר אינדקס המפתחות <Math Formula> מצומצם מודולו <Math Formula>, כלומר המפתח מחזורי.

לצורך המחשה, בצופן החלפה חד-אלפביתי, החלפת כל אות במילה "אמת" באות השלישית הבאה אחריה תתן: "דעג" (אותיות סופיות לא הובאו במנין), האות "ת" הוחלפה באות השלישית מההתחלה (ההזזה היא מחזורית) כשהמפתח הוא <Math Formula>. בצופן החלפה רב-אלפביתי לעומת זאת, ההחלפה היא מרובה במובן שכל אות במסר מוחלפת לפי מפתח (היסט) אחר, האות הראשונה מוחלפת במרחק המוגדר על ידי המפתח <Math Formula>, האות השנייה לפי<Math Formula>... האות <Math Formula> במסר מוחלפת לפי <Math Formula> ואילו האות <Math Formula> מוחלפת לפי <Math Formula> וחוזר חלילה. בדוגמה לעיל בהינתן מפתח <Math Formula> אזי צופן ויז'נר מחליף את האות "א" במילה "אמת" באות "ב" (הזזה של 1) האות "מ" באות "ס" (הזזה של 2 אותיות) ואילו "ת" תוחלף באות "ג" (הזזה של 3 אותיות) ומתקבל "בסג". כדי להקל על תהליך ההצפנה והפענוח, ניתן להכין טבלה של כל ההיסטים האפשריים (ראו ריבוע ויז'נר בתמונה).

ישנן גרסאות נוספות של צופן ויז'נר הבסיסי המתואר לעיל, ביניהן: 
* צופן ויז'נר מורכב - צופן זה משתמש בפונקציית מיפוי מורכבת יותר מהמתואר לעיל והיא: <Math Formula>. כל אחד מהמפתחות <Math Formula> הוא בעל מחזוריות <Math Formula> שונה (הציון התחתי <Math Formula> מייצג את האות ה-<Math Formula> של המפתח <Math Formula>). צופן זה הוא בעצם יישום רציף של <Math Formula> צפני ויז'נר פשוטים. המחזוריות של צופן זה היא המכנה המשותף של <Math Formula> מחזורי צופן ויזנ'ר פשוטים.
* צופן ביופורט (Beaufort) - דומה לצופן ויזנ'ר הפשוט אולם משתמש בפונקציית המיפוי <Math Formula>.
* ויז'נר מעורב - הוא שילוב של צופן ויז'נר הפשוט עם פונקציית החלפה (תמורה) לא בהכרח פונקציית הזזה אלפביתית. השילוב יכול להתבצע בשני אופנים הראשון שילוב מאוחר: <Math Formula> עם מיפוי הופכי לפענוח: <Math Formula>. הפונקציה <Math Formula> היא תמורה כלשהי. השני הוא שילוב מוקדם: <Math Formula>, כאשר המיפוי ההופכי הוא <Math Formula>.
* ספר-צופן (Running key) - צופן ויזנ'ר נקרא ספר-צופן אם אורך המפתח <Math Formula> הנו באורך המסר. למשל מפתח ההצפנה יכול להיות קטע טקסט מתוך ספר כלשהו, ומכאן שמו. ספר צופן ניתן לחיזוק על ידי הצפנה חוזרת של המסר בעזרת מספר מפתחות שהם קטעי טקסט שונים. אם חוזרים על תהליך זה כארבע פעמים מטשטשים את יתירות השפה באופן כזה שהצופן המתקבל מתקרב באיכותו לפנקס חד פעמי. 
* מפתח עצמי (Auto-key) - צופן ויזנ'ר מסוג זה מיושם בעזרת מפתח ראשוני <Math Formula> שלאחר השימוש הראשוני בו, המסר עצמו משמש כמפתח הצפנה להצפנת יתר אותיות המסר בעזרת פונקציה: <Math Formula>.

בטיחות
למרות שכאמור צופן ויז'נר אינו משמר תדירות אותיות שהוצפנו תחת מפתח שונה, מבחינה קריפטוגרפית צופן זה אינו בטוח לשימוש, כיוון שהוא חשוף לניתוח סטטיסטי. (לפי תורת האינפורמציה), לכל שפה יש יתירות טבעית, כלומר אותיות המסר חוזרות על עצמן בתדירות שונה. יתירות מאפשרת ניתוח סטטיסטי של הצופן בהתאם לכללי היתירות של השפה הספציפית, למשל, האות "י" בשפה העברית אמורה לחזור על עצמה בתדירות גבוהה יותר מאשר האות "פ". ניתן להכין טבלת שכיחויות של אותיות האלפבית לשפה הנתונה, מתוך כמות נכבדה של טקסט רגיל, מה שיאפשר לבצע ניתוח של הצופן, למשל, בשיטת קסיסקי (Kasiski). בשיטה זו מסתמכים על כך שכאשר המפתח קצר, הרי שבמסר ארוך אותיות מסוימות יוצפנו תחת מפתח זהה. הרעיון הוא למצוא את הנקודה בה חוזר השימוש במפתח הקודם, כלומר למצוא את אורך המפתח. זאת עושים על ידי דגימת מרחקים שבין קטעי טקסט מוצפן קצרים החוזרים על עצמם. מרחקים אלו מרמזים על אורך המפתח: ככל שהם קרובים יותר לאורך המפתח תדירותם עולה. כאשר נמצא אורך המפתח - הפענוח קל: מחלקים את הצופן לגושים באורך המפתח ומפעילים ניתוח סטטיסטי פשוט על כל גוש בנפרד. כל גוש בנפרד יכיל תדירויות זהות לטקסט המקורי באופן שמאפשר ניחוש אותיות רבות וחשיפת המסר כולו בקלות רבה.

למרות ששיטת קסיסקי לא תועיל כנגד ספר-צופן המתואר לעיל (בשל המפתח הארוך), צופן זה חשוף גם הוא להתקפה המבוססת על חוסר איזון סטטיסטי בטקסט הצופן. כלומר אם מפתח ההצפנה הנו טקסט בעל יתירות מסוימת, ייתכנו מופעים תדירים של קטעי טקסט מוצפן החוזרים על עצמם, המצביעים על כך שהוצפנו תחת אות בעלת תדירות גבוהה בטקסט המפתח. ניתן להכין טבלאות שכיחויות המבוססות על שפת טקסט המפתח, בעזרתן לבצע ניתוח סטטיסטי בשיטה המיוחסת לויליאם פרידמן, שפענח בדרך זו את הצופן היפני "PURPLE". 

צופן ויז'נר נחשב במשך שנים לצופן בלתי ניתן לפיצוח, אך כאמור פוצח בסופו של דבר על ידי חוקר בריטי באבאג' ב- 1845. בשל החזרה על מפתח ההצפנה, חולשתו העיקרית היא המפתח הקצר. את בעיית המפתח הקצר פותרים על ידי שימוש במפתח חד-פעמי. כגון ספר שבו ישנן פסקאות חסרות משמעות, כל הודעה מוצפנת בעזרת הפסקה הבאה בספר ואורך ההודעה לעולם לא יעלה על אורך הפסקה. צופן זה תלוי באקראיות ספר הצופן: במידה שפסקאות ספר הצופן נבחרו באופן אקראי לחלוטין, הצפנה זו תהיה קרובה באיכותה לפנקס חד פעמי. כלומר בהינתן הודעה מוצפנת אין דרך יעילה לדעת מה הייתה ההודעה המקורית, שכן בהסתברות שווה כל הודעה באורך המתאים יכולה להיות המקור. הבעיה בשיטה זו היא הצורך בהכנת ספר צופן ובהעברת עותק ממנו מראש לצד המקבל. אם ייפול הספר לידי צד שלישי, הוא יוכל לפענח בקלות את כל המסרים שהוצפנו תחתיו. במסרים ארוכים מאוד יעילות ספר צופן הופכת למסורבלת ופחות מעשית.

קישורים חיצוניים
* מאתר ירחון.
* (און ליין).
*.

 


 


מריו אלברטו קמפס (בספרדית: Mario Alberto Kempes; נולד ב-15 ביולי 1954 בבל ויז'ה שבפרובינציית קורדובה, ארגנטינה) הוא כדורגלן ארגנטינאי לשעבר. קמפס, שכונה אל מטאדור, נחשב לאחד מגדולי שחקני נבחרת ארגנטינה. הוא נבחר על ידי פלה לאחד מ-125 שחקני הכדורגל החיים הטובים בעולם במרץ 2004.

קריירת מועדונים

קמפס החל לשחק בקבוצת אינסטיטיוטו, אחת המועדונים של העיר קורדובה. הוא ערך את הופעת הבכורה שלו במדי הקבוצה הבוגרת ב-5 באוקטובר 1973 ושיחק בה עונה אחת בה כבש 11 שערים ב-13 משחקים. לאחר מכן עבר לשחק ברוסאריו סנטרל במדיה המשיך להצטיין והפך לאחד החלוצים הטובים בליגה כשהוא כובש 86 שערים ב-107 משחקי ליגה, הוא זכה פעמיים בתואר מלך השערים (נסיונל 1974, מטרופוליטנו 1976).

היכולת הגבוהה של החלוץ התמיר לא נעלמה גם מעיני ציידי הכשרונות האירופאים. ב-1976 עבר קמפס לולנסיה מהליגה הספרדית. בספרד הוא זכה לכינוי אל מטאדור. הוא שיחק בקבוצה עד 1984 למעט בין השנים 1981 עד 1982 בה חזר לשחק בארגנטינה במדי ריבר פלייט, איתה זכה באליפות. בסך הכל ערך 185 משחקי ליגה במדי ולנסיה בהם כבש 116 שערים. הוא סיים כמלך שערי הליגה שנתיים רצופות (כבש 24 שערים בעונת 1976/1977 ו-28 שערים בעונת 1977/1978), זכה פעם אחת בגביע המלך הספרדי, גביע המחזיקות ובסופר קאפ האירופאי. קמפס נחשב לאחד מגדולי השחקנים בהיסטוריה של המועדון.

לאחר מכן עבר קמפס לשחק בהרקולס למשך שנתיים. ב-1986 עבר לשחק באוסטריה עד שנת 1991 במהלכן שיחק באוסטריה וינה, סנקט פולטן וקרמסר. ב-1995 חזר מפרישה ושיחק עונה אחת בצ'ילה ועונה אחת באינדונזיה בטרם פרש סופית.

נבחרת ארגנטינה
את הופעת הבכורה שלו בנבחרת עשה מול בוליביה. במשך הקריירה שלו הוא הופיע 43 פעמים במדי נבחרת ארגנטינה וכבש עבורה 20 שערים. הוא ייצג את מדינתו במונדיאל 1974, מונדיאל 1978 ומונדיאל 1982.

רגע השיא מבחינתו של קמפס היה ב-1978 אז אירחה ארגנטינה את המונדיאל. קמפס קיבל את החולצה מספר 10, רמז לתפקיד המרכזי אותו מילא בנבחרת והוביל את ארגנטינה לזכייה היסטורית בגביע העולמי. הוא סיים את הטורניר כמלך השערים עם 6 שערים, שניים מהם בגמר מול נבחרת הולנד, וזכה גם בתואר השחקן המצטיין של הטורניר.

קריירת אימון וכיום
לאחר פרישתו ממשחק ניסה קמפס קריירת אימון קצרה. הוא הוביל את דה סטרונגסט הבוליביאנית לזכייה באליפות ב-1999, התואר היחיד בו זכה כמאמן. כיום משמש קמפס כפרשן כדורגל עבור רשת ESPN.

תארים
* רוסאריו סנטרל
** מלך השערים - 2 (1974, 1976
* ולנסיה
** גביע המלך הספרדי - 1 (1979)
** גביע המחזיקות - 1 (1980)
** הסופר קאפ האירופי - 1 (1980)
** מלך שערים - 2 (1976/1977, 1977/1978)
* נבחרת ארגנטינה
** מונדיאל 1978, בנוסף סיים כמלך השערים ונבחר לשחקן המצטיין
* ריבר פלייט
** אליפות - 1 (נסיונל 1981)

;תארים אישיים אחרים
* שחקן השנה בעולם - 1 (1978)
* שחקן השנה בדרום אמריקה - 1 (1978)
* שחקן השנה בארגנטינה - 1 (1978)

קישורים חיצוניים
*
*
*
*



 


הקרב על פורט ארתור היה הקרב הפותח של מלחמת רוסיה-יפן. בעקבותיו בא מצור יפני ממושך על פורט ארתור, הנמל החשוב שהיה בידי הרוסים, ומאוחר יותר בחודש אוגוסט - קרב הים הצהוב.

הצי הקיסרי היפני היה תחת פיקודו של אדמירל היאצ'ירו טוגו וסגנו, אדמירל שיגטו דווה, מפקד הפלגה הראשונה. זה הציע כי הספינות היפניות ינסו להתקיף את הצי הרוסי שעגן בפורט ארתור תחת חסות תותחי החוף. הוא תיכנן כי ספינותיו ימשכו את הצי הרוסי לעבר המשחתות הכבדות של טוגו, שהסכים בלב כבד לרעיון לאחר ששמע את דוחות המודיעין של דווה - דוחות שהתבררו כלא מדויקים. הדוחות דיווחו כי רוב הצי הרוסי נמצא בתיקונים (לאחר מתקפה יפנית מוצלחת). למעשה הצי היה מוכן היטב וכשיר לקרב.

היפנים התרכזו בהפגזת סוללות החוף, וירו פגזי 6 ו-8 אינץ' קטנים יחסית בספינות הרוסיות. לאחר כ-30 דקות של לחימה, טוגו הפנה את הצי הראשון, תוך סיכון רב, לאחור, והחל לסגת תחת אש רוסית כבדה.

ה"נוביק" הרוסית שיגרה מטח טורפדו לעבר הסיירות היפניות, ואלו השיבו אש ופגעו בה מתחת לקו המים. בשל המוכנות הרוסית הגבוהה וההתנגדות בה נתקלו, החליט טוגו שלא להשליך אל המערכה את הפלגה השלישית (שהייתה בעתודה) ונסוג.

תוצאת הקרב

לאחר הקרב הימי המינורי, היפנים החלו בסדרת קרבות יבשה גדולים במטרה לכבוש את פורט ארתור מידי הרוסים. קרבות אלו היה קרבות חפירות שנוהלו באמצעות ארטילריה ומכונות ירייה, והקדימו את הקרבות הדומים, טרום עידן הטנק,  בחזית המערבית של מלחמת העולם הראשונה, 10 שנים מאוחר יותר. מנהיגי המערב לא הפיקו את הלקחים ממלחמה זו וזלזלו בלוחמים ממזרח. אי ההכרה בכוחם של מכונת היריה וההוביצר תרמה רבות למספר האבדות העצום במלחמת העולם הראשונה.

לקריאה נוספת

* רותם קובנר, המערכה הנשכחת: מלחמת רוסיה-יפן ומורשתה, מערכות, 2005. 


 
חיים נוי (נולד בתל אביב בשנת 1946), עיתונאי ועורך. 

אביו של נוי היה העיתונאי שבתי פורטנוי, מוותיקי ידיעות אחרונות. 

נוי עבד בעתי"ם, סוכנות החדשות הישראלית החל מ-1969. את דרכו המקצועית הוא התחיל ככתב בבתי המשפט, עורך חדשות, עורך חדשות ראשי ומרכז המערכת. הוא מונה לעורך הראשי, ולמנכ"ל ב-1998.

לאחר סגירת הסוכנות על ידי בעלי העיתונים בסוף 2003, נוי המשיך עד אפריל 2004 במסגרת מפעיל החברה ולאחר מכן עם החברה שקנתה את הפעילות העיסקית. כאשר פרש הוא מונה לעורך הראשי של מיזם התקשורת הבינ"ל אי.פי.איי, סוכנות העיתונות הישראלית.

קישורים חיצוניים



פרנק לויד רייט (באנגלית: Frank Lloyd Wright; 8 ביוני 1867 – 9 באפריל 1959) היה אחד האדריכלים החשובים ביותר במחצית הראשונה של המאה ה-20 ואולי אף הבולט ביותר שבאדריכלי תקופתו.

חייו
ילדותו
רייט נולד בעיירה חקלאית – ריצ'לאנד סנטר, ויסקונסין, ארצות הברית. בילדותו שיחק הרבה בקוביות פרובל (מתנה מאימו); בזכרונותיו הוא מציין את ההשפעה שהייתה לקוביות אלה על גישתו לתכנון; הרבה מהמבנים שהוא תכנן מתייחדים בבהירות הגאומטרית שלהם. בבגרותו, אימץ את עקרונות היוניטריאניזם והטרנסצנדנטיות (וב־1905 תכנן את "יוניטי טמפל" באוק פארק, אילינוי).

לימודים וראשית הקריירה
רייט החל את לימודיו הגבוהים ב־1885 בבית הספר להנדסה של אוניברסיטת ויסקונסין, שם היה חבר באחווה ΦΔΘ (פי דלתא תטא). במקביל ללימודיו הוא עבד תחת אלן קונובר, קבלן מקומי ופרופסור להנדסת בניין. ב־1887, עזב רייט את האוניברסיטה ללא קבלת תואר (אם כי הוא קיבל דוקטורט לאמנויות לשם כבוד ב־1955) ועבר לשיקגו, שם הצטרף למשרד האדריכלים של ג'וזף לימן סילסבי. תוך שנה, הוא עזב את סילסבי על מנת לעבוד עבור אדלר וסאליבאן. לאדריכל לואיס סאליבאן הייתה השפעה רבה על הסגנון שפיתח לעצמו רייט כמו גם על אסכולת שיקגו כולה. מ־1890, קיבל רייט את כל התכנונים למגורים במשרד. ב־1893, לאחר ריב עם מעסיקיו על רקע עבודות שרייט קיבל מחוץ למשרד, עזב את אדלר וסאליבאן ופתח משרד משלו באוק פארק, אילינוי. 

קריירה עצמאית

עד שנת 1901 תכנן רייט כחמישים פרויקטים, כולל בתים רבים בעיר מגוריו. 
בין 1901 ל־1911, תכנן מבנים למגורים שכונו "בתי ערבה" (prairie houses) - בתים נמוכים וגדולים עם גגות שאינם בולטים, קוי שמים נקיים, ארובות נמוכות ומרפסות, כשהוא משתמש בחומרים טבעיים. הבתים נקראו כך מכיוון שתכנון זה היה אמור להתאים לשטח שסביב שיקגו. לרייט גם היה תפקיד מרכזי בפיתוח רעיונות "תוכניות פתוחה" לעיצוב פנים במגורים, כאשר הוא החשיב את החלל הפנימי כחלק החשוב ביותר בתכנון המבנה. הוא האמין כי האנושיות היא דבר מרכזי ביותר בתכנון. את רוב הדוגמאות לגישה הזו ניתן למצוא בבאפלו, ניו יורק, תוצאה של החברות בין רייט לבין מנהל בחברת הסבון לרקין, דרווין מרטין. ב־1902 חברת לרקין החליטה לבנות מבנה מנהלי חדש. רייט הגיע לבופאלו ותכנן לא רק את המבנה המנהלי עבור החברה, אלא גם שלושה בתים של המנהלים עצמם, בית ג'ורג' ברטון, בית דרווין ד. מרטין ובית ויליאם הית'.

ב־1910, החלה יצירתו של רייט להתפרסם גם באירופה עם פרסומו של הווסמות' פורטפוליו.

רייט תכנן קומפלקס מגורים-סטודיו לעצמו, שנקרא טאליסן (Taliesin — על שם משורר ולשי בן המאה ה-6, שפירוש שמו "מצח זוהר"), שנבנה ליד ספרינג גרין, ויסקונסין, ב-1911. הקומפלקס הורכב ממבנה נמוך בן קומה אחת בצורת האות U, שצפה בצד אחד על אגם ובצד השני על הסטודיו של רייט. טאליסן הושמד פעמיים בשרפות; המבנה הקיים כיום קרוי טאליסן 3. בפעם הראשונה שהוא נשרף, נהרגו שבעה אנשים, כולל מאהבתו של רייט, מאמא בורת'וויק, ושני ילדיה מבעלה אדווין צ'ייני. 

רייט ביקר ביפן, לראשונה ב־1905, ובאירופה (1909), ופתח משרד בטוקיו ב־1915. בשנות ה-30 תכנן רייט את בית החורף שלו באריזונה, לו הוא קרא טאליסן מערב; בית זה, כמו הרבה מיצירותיו האדריכליות, משתלב אורגנית עם הנוף שסביבו. בטוקיו, תכנן רייט את בית המלון אימפריאל המפורסם, אותו סיים ב־1922. ב־1 בספטמבר 1923, פגעה בטוקיו ובסביבתה אחת מרעידות האדמה הקשות ביותר בתקופה המודרנית. רעידת האדמה הרסה לחלוטין את טוקיו, ויצרה גם צונאמי גדול, סופות טורנדו ושריפות. ישנה אגדה כי בית המלון של רייט הוא היחיד ששרד מההרס, אך למעשה אין זה נכון. 

בשנות ה-30 רייט תכנן רבים מהבתים ה"יוסוניים" (Usonian) שלו – מבנים עבור אנשי מעמד הביניים, שהתבססו על גאומטריה פשוטה, אך אלגנטיים ומעשיים. מאוחר יותר, השתמש בתצורות כאלה ב"בית האספה היוניטרי" במדיסון, ויסקונסין ב־1947 - 1950.

חייו האישיים

חייו האישיים של רייט היו צבעוניים, והוא כיכב פעמים רבות בעיתונים. הוא נישא שלוש פעמים: לקתרין לי טובין ב־1889, למרים נואל ב־1922, ולאולגה מלאנוב הינצנברג (אולגיבנה) ב־1928. אולגיבנה הייתה חסידתו של המיסטיקן הארמני גורדג'ייף, והחוויות שלה השפיעו על ההיווצרות והמבנה של אחוות טאליסן של רייט מ־1934. אולגיבנה המשיכה לנהל את האחווה לאחר מותו של רייט, עד למותה היא ב־1985. 

רייט מת ב־9 באפריל 1959, לאחר שתכנן מספר גדול מאוד של פרויקטים חשובים. אחד מבניו של רייט, פרנק לויד רייט ג'וניור, המוכר בשם לויד רייט, היה גם הוא אדריכל נודע. 

יש שטוענים כי דמותו של הווארד רוארק, האדריכל בספרה של איין ראנד "כמעיין המתגבר", מבוססת, לפחות בחלקה, על פרנק לויד רייט, אך ראנד עצמה הכחישה זאת.

באוקטובר 1969 הקליט הצמד המוסיקלי סיימון וגרפונקל (Simon & Garfunkel) שיר בשם "So Long, Frank Lloyd Wright" (להתראות, פרנק לויד רייט) שהופיע באלבומם המצליח מ-1970 "Bridge Over Troubled Water" ("גשר על מים סוערים"). השיר, כשמו, הוא מעין פרידה מהאדריכל שנפטר עשר שנים קודם לכן.

סגנון
יש המחשיבים את פרנק לויד רייט כאחד מחלוצי המודרניזם באדריכלות ומייחדים את סגנונו בשם "מודרניזם אורגאני".
רייט אכן יצר אדריכלות אורגנית - אדריכלות שמנסה להשתלב באופן טבעי והרמוני עם ההקשר שבו היא נתונה, והחשוב ביותר – בקשר בין האתר למבנה. בנושא זה הוא הושפע רבות מהאדריכל והמעצב האמריקאי גוסטאב סטיקלי.

לרייט הייתה שפה חזותית מאוד ברורה בעיצוב המבנים שתכנן. הוא תמיד יצר קומפוזיציה המשלבת קווים אופקיים בולטים וקווים אנכיים בולטים - בדרך כלל מחומרים שונים. 

רייט היה אחראי לסדרה של מושגים מקוריים ביותר בנושא פיתוח פרוורי, שמכונה "ברודאייקר סיטי". הוא הציע את הרעיון בספרו "העיר הנעלמת" מ־1932, והוא אף בנה מודל גדול מאוד (4 על 4 מטר) של עיר עתידית זו, בגרסאות שונות. הוא המשיך לפתח את הרעיון הזה עד למותו. 

פרויקטים נבחרים
ראו גם:.

בסך הכל, בנה רייט 362 בתים. בערך 300 מהם עדיין היו קיימים בשנת 2005. רק אחד מהם נהרס בשל כוחות הטבע, בית במיסיסיפי שנהרס בהוריקן בשנות ה-60; אם כי בית אניס-בראון בקליפורניה ניזוק קשות ברעידת אדמה. למרות שמספר בתים שומרו כיצירות אמנות והוצאו מיליוני דולרים על שימורם, יש קושי במכירתם של בתים אחרים בשוק החופשי, בשל העיצוב המיוחד שלהם, קוטנם והמאפיינים המיושנים שלהם.

בתי ערבה

*בית ג'ורג' ברטון, בופאלו, ניו יורק, 1903. 
*בית דרווין ד. מרטין, בופאלו, ניו יורק, 1904. 
*בית ויליאם הית', בופאלו, ניו יורק, 1905. 
*בית רובי, שיקגו, 1910.

הבית על האשד

הבית הפרטי המפורסם ביותר שבנה נבנה בין 1935 ל־1939 – "הבית על האשד" (באנגלית: Fallingwater), עבור אי. ג'יי. קאופמן בבר ראן, פנסילבניה, שתוכנן מעל נחל הזורם תחת חלק מהבית, על פי הפרשנות שנתן רייט לבקשת משפחת קאופמן להיות קרובים לסביבה הטבעית. המבנה מורכב מסדרה של מפלסים ומרפסות נתמכות, כשהוא משתמש באבן עבור הקירות האנכיים ובבטון עבור המאוזנים. המהנדסים של קאופמן עצמו טענו כי המבנה אינו יציב. דעתם לא נתקבלה, אך לבסוף התברר שחלק מהרצפות החלו לשקוע זמן קצר לאחר הבניה. בסוף שנות ה־90, הוספו תומכות פלדה למפלס התחתון ביותר, עד שיעשה ניתוח מבני מפורט.

פרויקטים ציבוריים שונים מ-1910 ועד 1955

* פרויקט טאליסן
* מלון בילטמור אריזונה, אריזונה, 1929
* משרדי ג'ונסון ואקס, ויסקונסין, 1936-1939
* מגדל פרייס, אוקלהומה, 1956

מוזיאון גוגנהיים ניו יורק

אחד הפרויקטים המאוחרים והחשובים של רייט הוא מוזיאון גוגנהיים בעיר ניו יורק, מבנה שלקח לו 16 שנים לבנות (1943 - 1959), וכנראה היצירה המוכרת ביותר שלו. המבנה עולה כספירלה לבנה מהאתר שלו בשדרה החמישית; מבפנים, הוא דומה לצד הפנימי של קונכייה. הגאומטריה המיוחדת של המוזיאון הייתה אמורה לאפשר למבקרים לראות תערוכות זמניות בקלות, בכך שיקחו מעלית לקומה העליונה וירדו משם בספירלה. עם סיום בנייתו של המוזיאון, התעלמו מכמה פרטים חשובים מהתכנון המקורי של רייט, כמו צביעה של הפנים בצבע אוף-ווייט. כמו כן, התערוכות שמציג המוזיאון נצפות בהליכה במעלה הספירלה ולא בירידה.
האילינוי

ב-1956 תכנן רייט גורד שחקים בגובה של מייל אחד בשם "האילינוי" (The Illinois). את האילינוי תכנן רייט על דעת עצמו ללא הזמנה מאף יזם וכמובן שתוכנית זו מעולם לא מומשה. הבניין תוכנן להיבנות בשיקגו, אילינוי ולהכיל בתוכו 528 קומות של שימוש מעורב אך בעיקר דירות מגורים. הגובה השאפתני של הבניין היה רב בהרבה מבניין האמפייר סטייט, המגדל הגבוה ביותר בתקופתו, ואף גבוה פי שניים מבורג' דובאי הנבנה בתחילת המאה ה-21. עם זאת, חזונו של רייט נתן השראה למתכנני מגדלים רבים אחריו.

קישורים חיצוניים


 
* 
* זיוה שטרנהל, ניו יורק,, עכבר העיר, 25.6.2009
* נועם דביר,, עכבר העיר, 3.12.2009



סיגט (ברומנית: Sighetu Marmaţiei; בהונגרית: Máramarossziget) היא עיר בצפון רומניה, בסמוך לגבול עם אוקראינה. המילה "סיגט" משמעותה המקורית היא אי. העיר ממוקמת במחוז מרמורש, בטרנסילבניה.

היסטוריה
עד מלחמת העולם הראשונה הייתה סיגט בשליטה אוסטרו הונגרית ועברה לשליטת רומנית. בשנת 1940 שוב הועברה לשליטת הונגריה ולאחר מלחמת העולם השנייה חזרה בשנית לשליטת רומניה. 

תולדות היהודים בעיר

יהודים התגוררו במחוז טרנסילבניה מאז שנת 1571, אך לסיגט הם הגיעו רק ב ורובם היו חרדים. התפתחותם הייתה מהירה יחסית ומשנת 1728 עד שנת 1807 הפכה העיר מכמעט ריקה מיהודים לעיר בה 11% מהאוכלוסייה הם יהודים. חלוקת פולין בשנת 1772 עודדה הגירה של יהודים לעיר מגליציה. ובשנת 1807 נבנה בה בית הכנסת הראשון. עד שנת 1930 היוו היהודים 38% מכלל תושבי העיר.

הרב יהודה כהנא, ‏מחבר הספר קונטרס הספיקות (אחיו של אריה לייב הלר, מחבר ספר "קצות החושן"‏) כיהן כרב העיר עד פטירתו ב-1819. רבנים ידועים אחרים שכיהנו ברבנות בעיר היו: רבי שלמה יהודה טבק (מחבר ספרי ערך ש"י, ושו"ת תשורת ש"י – נפטר י"א בטבת, ה'תרס"ח) ואדמורי"ם מחסידויות ספינקא וקרעטשניף. החל מהמחצית השנייה של המאה ה-19 ועד השואה כיהנו האדמו"רים מבני משפחת טייטלבוים כרבני העיר וכאדמו"רים בה. 

בתחילת מלחמת העולם השנייה התגוררו בסיגט כ-10,000 יהודים, ובשנת 1941 נשלחו כאלף מהם, שלא היו בעלי אזרחות הונגרית, לאזור קמיניץ פודולסק שבפולין, ושם נרצחו. בחודש אפריל 1944, בעקבות פלישת הצבא הגרמני להונגריה, הוקם בסיגט גטו שחוסל עם העברת תושביו למחנה ההשמדה אושוויץ בארבעה משלוחים שבוצעו בין 16 – 22 במאי 1944.

לקריאה נוספת
* אלי ויזל, בין השמשות, הוצאת ידיעות אחרונות, 2004
* העיר שבלב, סיגט היהודית, הוצאת ארגון יוצאי סיגט בישראל, תל אביב, 2003

קישורים חיצוניים
* מאת יקותיאל יהודה גרינוואלד, ניו יורק, תשי"ב. 
*
* - אתר משפחתי של Vivian Kahn, Oakland, CA
* 
*

הערות שוליים


 


סאטו מארה (מרומנית: Satu Mare; ביידיש: סאַטמאַר או סאַטמער; בהונגרית: Szatmárnémeti; בגרמנית: Sathmar), היא עיר ברומניה באזור טרנסילבניה, בעלת אוכלוסייה של 115,142 תושבים. משמשת כעיר הבירה של מחוז סאטו מארה.

פירוש השם ברומנית הוא "הכפר הגדול".

אוכלוסייה
לפי מפקד האוכלוסין של 2002, סך כל האוכלוסייה של סאטו מארה הוא 115,142. ההתפלגות האתנית היא:
* רומנים - 66,638 (57.87%).
* הונגרים - 45,302 (39,34%).
* גרמנים - 1,607 (1.18%).
* צוענים - 1,115 (0.96%).
* אחר - 480.

יהודי סאטו מארה

במסמכים הוזכרו יהודי סאטו מארה לראשונה בשנת 1734 (11 יהודים). הקהילה הוקמה רשמית בשנת 1849 ובית הכנסת נוסד בשנת 1857. בשנת 1930 חיו בסאטו מארה 11,533 יהודים שהיוו 21% מאוכלוסיית המקום. בשנת 1941 מספרם הגיע ל-12,960 (24,9% מהאוכלוסייה).

חלק מהיהודים הגו את שם המקום "סאקמער". 

השואה גבתה מחיר כבד מהקהילה. מספר ניצולי השואה שחזרו ממחנות המוות, יחד עם מצטרפים חדשים, עמד בשנת 1947 על כ-5000. לאחר העליה של רובם לישראל, הצטמצמה הקהילה לכדי 160 יהודים בשנת 1990.

קהילת יהודי סאטו מארה התחלקה לשני זרמים, חסידות סאטמר וזרם הסטטוס קוו אנטה.

לקריאה נוספת
* Contribuţia evreilor din România la cultură şi civilizaţie (תרומת יהודי רומניה לתרבות ולציוויליזציה).

קישורים חיצוניים

*
 - ספר זיכרון לסאטו מארה מתוך אתר ספריית ניו-יורק



הפרנק הגינאי הוא ההילך החוקי של  רפובליקת גינאה שבמערב אפריקה, מאז קיבלה את עצמאותה ב-1958 מידי צרפת. שמו של המטבע מבוסס על הפרנק הצרפתי. במרכז השטר שבתמונה, כמו גם על כל השטרות האחרים של המדינה, מופיע התאריך 1 במרץ 1960, שבו נוסד הבנק המרכזי של גיניאה. לפני כן הייתה גיניאה שותפה באיחוד המוניטרי של קולוניות צרפת במערב אפריקה, הפרנק CFA, וכשפרשה מן האיחוד הוחלף הפרנק של האיחוד בפרנק גיניאי ביחס של אחד לאחד.

בין השנים 1971 ו-1985 היה בשימוש הסילי (Syli), ששוויו עשרה פרנק. 



בוֹרשַׁה (ברומנית: Borşa) היא עיירה במחוז מרמורש שבצפון מזרח רומניה הממוקמת בעמק נהר וישו ליד מעבר פריסלופ המחבר את טרנסילבניה לבוקובינה. העיר שוכנת למרגלות הרי רודנה והרי מרמורש. 

העיר היא עיר ספא ובקרבתה ישנם מעיינות מינרלים. אחד מהמראות המיוחדים בבורשה הוא כנסיית עץ עתיקה. בעבר הייתה בבורשה קהילה יהודית, אך היא חרבה. אוכלוסיית העיר מנתה 27,247 תושבים, נכון ל-2002. 

קישורים חיצוניים
 
 באתר ספרית ניו-יורק


 

 


מִיכַאי אֶמִינֶסְקוּ (ברומנית: Mihai Eminescu), הידוע גם כמִיכַאִיל אֶמינוֹביץ (15 בינואר 1850 – 15 ביוני 1889), היה מאחרוני המשוררים הרומנטיים, והמשורר הרומני הגדול והידוע ביותר. בין שיריו הידועים ביותר: "כוכב השחר" (Luceafărul), "נותר בי רק געגוע אחד בודד" (Mai am un singur dor), וחמשת ה"איגרות" (Scrisori).

אמינסקו היה פעיל באגודה הספרותית "ז'ונימאה", חבר בולט במפלגה השמרנית ועיתונאי בעתון "טימפוּל" (Timpul הזמן).

שורשים
"מיכאיל" היא צורה ארכאית יותר (ובשימוש גם בשפות סלבונית, אוקראינית ורוסית) של השם "מיכאי" (הצורה הרומנית לשם "מיכאל"). שניהם היו בשימוש בתקופתו של אמינסקו והוא אישית עשה שימוש בשניהם. עם זאת, כיום קוראים לו ברומניה "מיכאי אמינסקו".

אביו היה גאורגה אמינוביץ', במקור מקלינשט (Călineşti), באותה תקופה כפר בחבל בוקובינה שהשתייך לאוסטרו הונגריה. אמינוביץ' חצה את הגבול לנסיכות מולדובה, התיישב בסמוך לעיר בוטושאן, והתחתן עם ראלוקה יורשקו (Raluca Iuraşcu), יורשת של משפחת אצילים מולדובנית. באזור בו התגוררה המשפחה הייתה נוכחות רוטנית בולטת, ובמשפחת המשורר לעתיד שלטו היטב בשפת הקבוצה האתנית הזאת, עגה של השפה האוקראינית. גם מיכאיל אמינוביץ' - אמינסקו הכיר מילדותו שפה זו, והעריך מאוד את הקלסיקונים של הספרות האוקראינית (מאלורוסית, לפי כינויה אז) אותם קרא במקור בעת שהותו בעיר צ'רנוביץ. עם זאת, בני משפחת אמינוביץ' תמיד החשיבו עצמם רומנים גאים.

ביוגרפיה

שנים ראשונות

אמינסקו נולד ב-15 בינואר 1850, באיפוטשט (Ipoteşti) שבמחוז בוטושאן (Botoşani), נסיכות מולדובה, כילד השביעי מתוך 11 במשפחת אמינוביץ'. את ילדותו בילה  בבוטושאן ובאיפוטשט בבית הוריו. מ-1858 ועד 1866 למד בבית הספר בצ'רנוביץ וסיים חמישי מבין 82 תלמידים. אחר כך למד שנתיים בגימנסיה Ober Gymnasyum.

העדות הראשונה לכשרונו של אמינסקו ככותב הייתה ב-1866. בינואר של אותה שנה מת המורה לרומנית ארוֹן פוּמנוּל (Aron Pumnul) ותלמידיו הוציאו לזכרו חוברת בשם "דמעות של תלמידי הגימנסיה" (Lăcrămioarele invăţăceilor gimnaziaşti) ובו הופיע השיר שכותרתו "ליד קברו של ארון פומנול" (La mormântul lui Aron Pumnul) חתום בידי "מ. אמינוביצ'יו". ב-25 בפברואר של אותה שנה הודפס שירו "לוּ היה לי" (De-aş avea) בביטאון הספרותי של יוסיף וולקן "פמיליה" (Familia משפחה) בפשט. שיר זה היה הראשון בסדרה של שירים של אמינסקו שהודפסו בקביעות, כשלעתים הודפסו שירים שתרגם אמינסקו מגרמנית. היה זה יוסיף וולקן שלא אהב את הסיומת הסלבית של שם המשפחה של המשורר הצעיר "איץ'" ובחר עבורו שם עט "רומני" יותר: "מיכאי אמינסקו".

ב-1867 הצטרף ללהקת התיאטרון של יורגו קאראג'יאלה (Iorgu Caragiale) כפקיד וכלחשן. שנה אחר כך עבר ללהקתו של מיכאי פסקלי (Mihai Pascaly). שתי הלהקות היו בין להקות התיאטרון הרומניות המובילות בזמנן, בלהקתו של פסקלי הופיעו מאטיי מילו ופאני טארדיני-ולדיצ'סקו (Fanny Tardini-Vlădicescu). בנובמבר של אותה שנה השתקע אמינסקו בבוקרשט ועבד כפקיד וכמעתיק עבור התיאטרון הלאומי. במהלך תקופה זו הוא המשיך לכתוב ולפרסם שירה. הוא שילם את שכר הדירה שלו באמצעות שכר טרחה מתרגום מאות עמודים מספר של היינריך תאודור רטשר ( Heinrich Theodor Rötscher), על אף שהתרגום לא הושלם בסופו של דבר. באותה תקופה הוא החל לכתוב את הרומן "גאונות צחיחה" (Geniu pustiu).

ב-1 באפריל 1869 היה אמינסקו בין המייסדים של החוג לספרות "אוריאנט", שתחומי העניין שלו כללו איסוף של סיפורי אגדות, שירה עממית, ומסמכים הקשורים להיסטוריה הספרותית הרומנית. ב-29 ביוני של אותה שנה קיבלו חברי הקבוצה השונים משימה לבקר במחוזות השונים, האזור שהוקצה לאמינסקו היה מולדובה. בקיץ זה, הוא נתקל באקראי באחיו יורגו, קצין צבא בגן צ'ישמיג'יו, אמינסקו סירב להיענות להפצרותיו של יורגו לחדש את קשריו עם משפחתו. 

עוד בקיץ 1869 הוא נטש את להקתו של פסקלי ונסע לצ'רנוביץ וליאשי. הוא חידש את קשריו עם משפחתו ואביו הבטיח לו קצבה קבועה, אם ימשיך את לימודיו בווינה בסתיו. באוקטובר 1869 התחיל את לימודיו בפילוסופיה באוניברסיטת וינה. בין השנים 1872 - 1873 למד באוניברסיטת ברלין תוך כדי לימודיו, קיבל בשנת 1873 משרה בקונסוליה הרומנית בברלין. כתמיד, הוא המשיך לכתוב ולפרסם שירה. כשמת שליטה  לשעבר של נסיכות מוּנטניה, החלק של ברומניה בו נמצאת עיר הבירה בוקרשט,  הנסיך "בארבוּ דימטריה שטירבי" (Barbu Dimitrie Ştirbey), הדפיס אמינסקו עלון לזכרו בשם La moartea principelui Ştirbey.

בחוג של "ז'ונימאה"

מאוקטובר 1869 עד 1872 הוא למד בווינה, אמינסקו נחשב כשומע חופשי בולט בפקולטה לפילוסופיה ומשפטים. אמינסקו הושפע מהפילוסוף שופנהאואר  ומהמשורר היינריך היינה. הוא היה מעורב בחיים הסטודנטיאליים והתיידד עם הסופר הרומני יואן סלביץ', ולמד להכיר את וינה בעזרת ורוניקה מיקלה (Veronica Micle). הוא החל לתרום לשיחות ספרותיות, ביטאונו של החוג ז'ונימאה. מנהיגי תנועת תרבות זו: פטר פ. קארפ, ואסילה פוגור, תאודור רוסטי, יעקב נגרוצי וטיטו מאיורסקו השפיעו פוליטית ותרבותית על אמינסקו עד סוף חייו.

ב-1870 כתב אמינסקו שלושה מאמרים תחת שם העט וארו (Varro) ב-Federaţiunea ב-פשט בנושא מעמד הרומנים ומיעוטים אחרים באימפריה האוסטרו הונגרית. הוא הצטרף כעיתונאי לעיתון "אלבינה" (Albina) בפשט. מ-1872 ועד 1874 הוא המשיך את לימודיו בברלין.

מ-1874 ועד 1877 עבד אמינסקו כמנהל של הספרייה המרכזית ביאשי, כמורה מחליף, כמפקח על בתי הספר במחוזות של יאשי וואסלוי (Vaslui) וכעורך העיתון "קוריירול דה יאשי" (Curierul de Iaşi השליח של יאשי). הוא המשיך לפרסם ב"שיחות ספרותיות". הוא התייד עם הימן טיקטין שנחשב למייסד חקר השפה הרומנית המודרנית וגם עם יון קראנגה (Ion Creangă), מספר עממי,  אותו שכנע להיות סופר וצירף אותו למועדון הספרות ז'ונימאה. ב-1877 הוא השתקע בבוקרשט ועד 1883 היה העורך הראשון ואחר כך (1880) העורך הראשי של העיתון "טימפול" (Timpul הזמן), ביטאונה של המפלגה השמרנית. בתקופה זו הוא כתב את מרבית שיריו הידועים: "איגרות", "כוכב השחר" ועוד. עם זאת, עבודתו המאומצת הזיקה לבריאותו.

ביוני 1883 חלה אנושות ואושפז בבית החולים של ד"ר שוטו. בדצמבר 1883 הופיע ספרו Poezii ובו מבחר משיריו בלווי הקדמה מאת טיטו מאיורסקו (Titu Maiorescu).

בשנת 1888 יזם יעקב נגרוצי חוק שיעניק לאמינסקו גמלת קיום. החוק עבר בפרלמנט וגם בסנאט ואושר זמן לא רב לפני מותו.

שנים של חולי

סביב מחלתו של המשורר יש מחלוקות הנובעות בין השאר מהחשש שלא לפגוע בכבודו ובזכרו.

לאחרונה יש המשערים כי בשנותיו האחרונות סבל אמינסקו מהפרעה דו-קוטבית (פסיכוזה של מאניה דפרסיה). ב-1883 בהיותו ברומניה אובחן כחולה בעגבת וג'ורג'ה קאלינסקו כתב בביוגרפיה של המשורר כי היה חולה במחלה מגיל 20. עם זאת, נטען כי אבחון נוסף שנעשה בווינה גם כן ב-1883 מזכיר את הדיכאון שסבל ממנו אך לא את העגבת. ב-1884 הוא חזר לרומניה ונראה בריא באופן כללי. החל ב-1886 החל לקבל מעט זריקות של כספית שבאותה התקופה היה הטיפול השגרתי בעגבת.

את השנתיים האחרונות לחייו עשה אמינסקו בבית חולים לחולי רוח. אמינסקו מת בבית החולים ב-15 ביוני 1889. יש הטוענים כי הניתוח לאחר המוות שנערך לו היה רשלני ולכן סיבת מותו המדויקת כנראה שלא תיוודע לעולם.   קיימת גם תאוריה לפיה חולה נפש אחר הרג אותו. אמינסקו נקבר בבוקרשט בבית הקברות בלוּ (Bellu).

מורשתו

ניקולאה יורגה, ההיסטוריון הרומני המפורסם, מחשיב את אמינסקו כאבי השפה הרומנית המודרנית. ברומניה נחשב אמינסקו, פה אחד, כנציג הגדול ביותר של השירה הרומנית. שירתו מקיפה מגוון נושאים גדול, מטבע ואהבה ועד להיסטוריה ולפרשנות חברתית, וחידשה את פני השפה הרומנית. שירתו המאוחרת מזכירה בערגה את שנותיו כצעיר חסר דאגות, לעומת אכזבתו מן המציאוּת בהווה. יצירתו של אמינסקו תורגמה למעל 60 שפות (כולל עברית).

בדעותיו הפוליטיות היה שמרן ולאומן קיצוני כרוב חבריו לחוג הספרותי. הוא מביע בכתביו שנאה לזרים ובמיוחד ליהודים. לעתים התבטאה שנאה זו גם בשירתו "המחבב את הזרים יאכלו־נא כלבים את ליבו". נעל מקורותיו של הארגון הפשיסטי הרומני משמר הברזל מובאים דעותיו של אמינסקו כי רומניה של סוף המאה ה-19 נשלטת על ידי "מוסדות צרפתיים, עסקים יהודים ותעשייה אוסטרית". אמינסקו טען כי הסוציאליזם הוא "צעצוע מופשט מתוצרת זרה", וכי הליברליזם "הפך את רומניה לביצה שלתוכה נשפך הביוב החברתי של המערב והמזרח". אמינסקו הביע את הערגה לימיו של הפאודליזם הרומני שלדבריו הייתה מערכת של "החופש הגדול ביותר, של ביזור, של אוטונומיה קהילתית, ושל עצמאות המעמדות. אנשים לא היו שווים ובשל סיבה זו ממש הם היו חופשיים". 

בהיותו מושפע מהאווירה האנטישמית ששררה ברומניה בכלל ובחבל הולדתו בפרט וגם מפילוסיפים אנטישמיים גרמנים כמו אויגן דירינג שאת הרצאותיו שמע בברלין, אמינסקו האשים את יהדות רומניה בבעיותיה של האומה הרומנית. הוא טען שהיהודים, להבדיל ממיעוטים אחרים, אינם מתערים בעם הרומני, לא מדברים את שפתו ולא מתחתנים מחוץ לעדתם. טענותיו היו מופנות כלפי היהודים האשכנזים בעוד שכלפי עדת היהודים הספרדים ברומניה היה לו יחס יותר חיובי וכמה פעמים הביע את הערכתו אליהם. כתביו, שהכילו גוון אנטישמי חריף האופייני ללאומנים הרומנים של התקופה, צונזרו במשך שנים ברומניה, אם כי כפי שמספר ד"ר לורנס ויינבאום, מנהל למחקר של מכון הקונגרס היהודי העולמי במאמרו כי בתקופת ניקולאה צ'אושסקו  הופיעו בגלוי "טקסטים אנטישמיים בתקשורת הרומנית. לתדהמתה של הקהילה היהודית הרומנית המידלדלת, נכללו כתביו האנטישמיים של מיכאי אמינסקו במהדורה מחודשת של כתביו הנבחרים של הסופר הלאומי".

כמשורר לאומי נערץ קרויים כיום על שמו רחובות בערים רבות ברומניה. כמו כן נהוג לחלק ברומניה פרס על שמו לשירה רומנית. צחוק הגורל הוא שהזוכה בפרס מיכאי אמינסקו לשירה רומנית לשנת 1998 היה יהודי - המשורר הישראלי הכותב בשפה הרומנית שאול כרמל.

אמינסקו לא נשא אשה, אך היו לו כמה אהובות, ורוניקה מיקלה (Veronica Micle), אשה נשואה, שהתאבדה חודשיים לאחר מותו, מיטה קרמניץ (Mite Kremnitz), מבנות הלוויה של אליסאבטה, מלכת רומניה וגברת פואנרו-לקה (Poenaru-Lecca). על פרשת האהבים שניהל עם מיטה קרמניץ כתב הסופר אאוג'ן לובינסקו (Eugen Lovinescu) רומן בשם מיטה שהתפרסם בשנת 1934.

במשאל שנערך ביום 21 באוקטובר 2006, על ידי הטלוויזיה הרומנית, לקביעת "גדולי הרומנים בכל הזמנים", מיכאי אמינסקו זכה למקום השלישי עם 50.640 קולות שהיוו 13,92% מכלל הקולות.

יצירתו
אמינסקו היה משורר רומני מסורתי ששאב את השראתו מהספרות הרומנית שקדמה לו ומרוח השפה המדוברת בפי העם, שהכיר כה טוב במהלך שיטוטיו ברחבי רומניה. למרות שאמינסקו כתב במשקל קדום והזכיר בשירתו את הפניקס ואת ארטמיס זה לא היה מאמץ מודע כלפי הקלסיקה, כפי שעשו המשוררים הרומנתיים. שיריו הבוגרים מצטינים בליריקה. הנוף המועדף עליו הוא היער, אך לא כאידיליאה, אלא כמעבר קוסמי בעולם הכוכבים. הטבע אצלו מואנש, לוחש, גונח, המים בוכים, המעינות רועדים מעל חלוקי הנחל. קסמ החריזה מושג לעתים באמצעות חזרה על מילים וההרמוניה, או ההרמוניה הנפלאה נשארת באוזן גם לאחר שהתוכן כבר נשכח.

למרות שורשיו בפולקלור הרומני יש על אמינסקו השפעה של השירה הלירית הגרמנית והדבר מורגש ב"כוכב השחר" שמזכיר את הפואמה Teilung der Welt של פרידריך שילר וגם את Hyperion של פרידריך הלדרלין. הפסימיות המובאת ב"איגרות" שואבת את השראתה מיצירתו של שופנהאואר "העולם כרצון והצגה".

שירתו של אמינסקו היא שירה טבעית הנובעת ממנו ללא מאמץ נראה לעין, כמו פכפוך מעיינות צלולים, כמו זמרת ציפורים באווירה קסומה של ערבים שקטים. אמינסקו דיבר שירה והשירה דיברה דרכו.

אמינסקו בתקופת המשטר הקומוניסטי
אמינסקו הציג דילמה למשטר הקומוניסטי, גדולתו הייתה ידועה מדי ואי אפשר היה להשכיח אותו, אך דעותיו היו לצנינים בעיניהם. הפתרון שמצאו התבטא בהעלמת חלק מיצירותיו וצינזור חלקים מתוך יצירות שלא ניתן היה להסתיר. בנוסף לכך המציאו לו הקומוניסטים ביוגרפיה חדשה שתיארה נער עני, רועה חזירים, בעל כישרון מן הטבע. היעלמות הקומוניזם מרומניה איפשרה החזרת הביוגרפיה האמיתית של אמינסקו.

כתביו

משיריו  הידועים ביותר:
*דוינה (Doina; דוינה הוא שם של סגנון בזמר הרומני)
*האגם (Lacul)
*לוציפר או כוכב השחר (Luceafărul) – שימוש במוטיבים מהפולקלור הרומני לתאור בדידות הנפש.
*פרח כחול (Floare albastră)
*שאיפה (Dorinţa)
*ערב על הגבעה (Sara pe deal)
*או, הישארי (O, rămîi)
*חקיינים (Epigonii)
*איגרות (Scrisori)
*ואם (Şi dacă)
*אודה (במשקל עתיק) ((Odă (în metru antic)
*נותר בי געגוע אחד בודד (Mai am un singur dor)
סיפורת
*פט פרומוס יליד הדמעות (Făt-Frumos din lacrimi)
*גאונות צחיחה (Geniu pustiu) – רומן על רקע המהפכה בטרנסילבניה ב-1848.
*דיוניסוס האומלל (Sărmanul Dionis)
*קיסריה (Cezara)

לקריאה נוספת
* שירים בתרגום מרומנית של יהושע טן-פי  מו"ל:  ירושלים  אחיאסף, (תשי"ד).
* מבחר שירים בתרגום מרומנית של אהובה בת חנה הופיע בשנת 1990 במחברות לספרות. בספר מובא התרגום מול הנוסח ברומנית.
* אלכסנדרו פירו, "היסטוריה של הספרות הרומנית מראשיתה ועד היום", הוצאת UNIVERS, בוקרשט, 1981.

קישורים חיצוניים
 (תרגום לאנגלית של חלק מהשירים).
 (כולל ביוגרפיה, שירה, ביקורת וכו') (ברומנית ואנגלית)
 (אנגלית)
 (אנגלית)
 אוסף שירים שהתפרסם לאחרונה, מעורר מחלוקת לגבי "המשורר הלאומי" של רומניה מאת אמיליה סטרה. (באנגלית. המאמר כולל רמז לשנאתו ליהודים ויוונים)
*

 ע' 121-128
Maria Petreu - La Question juive dans les articles d'Eminescu, "Synergies Roumanie", nr.3, 2008 גישה ב14 באפריל 2011

הערות שוליים



רואוד טאון (באנגלית: Road Town), בירת איי הבתולה הבריטיים.

העיר ממוקמת על חופו הדרומי של האי טורטולה. אוכלוסיית רואוד טאון מונה כ-9,400 נפשות (נכון ל-2005).

רואוד טאון מהווה את עיר הנמל העיקרית של איי הבתולה והיא המרכז הגדול ביותר באיים הקריביים לתיירות היאכטות.

קישורים חיצוניים
*



למילה ריטואל יש שני פירושים אפשריים:




אביהו בן-נון (נולד ב-24 בדצמבר 1939) היה המפקד ה-11 של חיל האוויר בין ספטמבר 1987 לינואר 1992.

בן-נון הוא בוגר מכללת חיל האוויר האמריקני באלבמה, ולימודי מנהל עסקים. לאחר שחרורו מצה"ל פנה לעולם העסקים.

שירות צבאי
בן-נון הצטרף לגדנ"ע אוויר בגיל 14, ובגיל 16.5 ערך את טיסת הסולו שלו על מטוס פייפר. התגייס לקורס טיס מס' 29 בשנת 1957, וסיים אותו במגמת מטוסי קרב. הוא שירת כמדריך בבית הספר לטיסה, ומשנת 1963 היה טייס מיראז' 3. שירת כסגן מפקד טייסת 119 והשתתף בטיסות צילום במדינות אויב. 

במלחמת ששת הימים היה סגן מפקד טייסת טייסת 116 (טייסת "מגיני הדרום"), טייסת מיסטר באותה תקופה. בן-נון קיבל את הפיקוד על הטייסת ביום פרוץ הלחימה, אחרי שמפקד הטייסת נטש את מטוסו. אחרי המלחמה הוצב כסגן מפקד טייסת 119 (טייסת "העטלף"), שהטיסה אז מטוסי מיראז' 3, בבסיס תל נוף. ביולי 1967 הפיל בן נון מטוס מיג 21 מצרי מעל תעלת סואץ, ובאוקטובר באותה שנה הפיל מטוס מיג 21 מצרי נוסף מעל מצרים.

במרץ 1969 היה חבר בצוות הקליטה של מטוס הפנטום. בספטמבר 1969 מונה למפקד טייסת 69 ("טייסת הפטישים") שהטיסה באותה תקופה מטוסי פנטום, ופיקד עליה במהלך מלחמת ההתשה. טייסות הפנטום (יחד עם טייסת 201, "האחת", בפיקודו של שמואל חץ) הובילו את המערכה האווירית במלחמת ההתשה, ונשאו בעיקר הנטל והאבידות של ההפצצות האוויריות במלחמה זו. ב-18 ביולי 1970 במהלך תקיפת סוללות טק"א במצרים, נפגע מטוסו מטיל קרקע אוויר מדגם SA-2. בן-נון החליט שלא לנטוש ולנסות לבצע נחיתת חרום ללא בלמים ברפידים. במהלך הנחיתה סטה המטוס מהמסלול, כן הנסע הקדמי נשבר והמטוס נגרר על פני הקרקע אך בן-נון והנווט לא נפגעו. במלחמת ההתשה צבר בן-נון שתי הפלות נוספות: ב-30 ביולי 1970, במסגרת מבצע רימון 20, הפיל מטוס מיג 21 רוסי, שהמריא ממצרים, ובספטמבר 1972 הפיל מטוס סוחוי 7 שחדר לרמת הגולן. 

במלחמת יום הכיפורים היה בן-נון ראש ענף תקיפה במטה החיל. ובשנת 1974 יצא לחופשת לימודים.

בשנת 1975 מונה בן-נון לראש מחלקת מבצעים, הוא הופקד על תכנון החלק האווירי של מבצע אנטבה ב-1976. בשנים 1977 - 1982 פיקד על הבסיסים חצור ותל נוף. באפריל 1982 מונה לראש להק אוויר, ובדצמבר 1983 מונה לראש המטה. ביוני 1985 מונה לראש אגף התכנון במטכ"ל, בדרגת אלוף. בספטמבר 1987 מונה למפקד החיל, והחליף את עמוס לפידות.

בתקופת כהונתו נקלטו מסוקי הAH-64 אפאצ'י ("פתן"), נוספו לחיל מטוסי קרב מתקדמים (מטוסי ברק), ונערכו כ-550 תקיפות בלבנון. בינואר 1992 העביר את הפיקוד על החיל להרצל בודינגר.

במהלך שירותו צבר כ-5,000 שעות טיסה, 455 גיחות מבצעיות וארבע הפלות.

קריירה אזרחית
לאחר שחרורו מצה"ל התמנה בן-נון, בשנת 1993, כיו"ר חברת יוניברסל מוטורס UMI, יבואנית מכוניות ג'נרל מוטורס (GM) ושימש יו"ר איגוד יבואני הרכב ממנו פרש בסוף 2007. בן-נון משמש כדירקטור במספר חברות וגופים עסקיים. בנוסף, הוא מכהן כיושב ראש עמותת חיל-האוויר וכנשיא עמותת בית ט"ל, להנצחת יוצאי טרוכנברוד.

בשנת 1995 התגלתה בגופו מחלת פרקינסון.

נשוי לאריאלה ולהם חמישה ילדים. מתגורר במושב שדמה שליד גדרה.

קישורים חיצוניים
 אתר חיל האוויר
*דיאנה בחור ניר,, כלכליסט, 10 במרץ 2011

הערות שוליים








האמיגדלה (מיוונית: αμυγδαλή - שקד) היא מבנה דמוי שקד, המורכב מכ-13 גרעינים, המצוי בעומק האונה הרקתית התיכונה במוח של בעלי חוליות מורכבים, כולל האדם. 

האמיגדלה מקושרת עם תגובות רגשיות למצבי סכנה (בעיקר פחד ותוקפנות) ומשתתפת בתגובות התנהגותיות, האוטונומיות וההורמונליות בנוכחות גירויים רגשיים. תגובת הילחם או ברח משויכת לאמיגדלה.
כמו ההיפוקמפוס, גם האמיגדלה היא חלק מהמערכת הלימבית.
האמיגדלה נחשבת למעורבת ישירות בתהליכי ויסות רגשי ו"אחראית" על פחד ומורא.
כמו כן ידוע שהזכרונות הראשונים של האדם לאחר הלידה מאוכסנים באמיגדלה. משום כך בדרך כלל איננו זוכרים אירועים עד גיל 3. כמו כן בגלל זה אדם שאיבד את זיכרונו (למשל בתאונות דרכים) עדיין זוכר את שפת אימו. 
קישורים חיצוניים


 
 
 
 

נתן אקסלרוד ( 7 באפריל 1905 – 6 באוקטובר 1987) היה מאבות תעשיית הקולנוע בארץ ישראל.

נתן אקסלרוד נולד בשנת 1905 בעיירה דוברובנה שברוסיה הלבנה, אז בתחום המושב היהודי של האימפריה הרוסית (כיום בבלארוס), למשפחת מהפכנים. בפרוץ הפוגרומים ברחה המשפחה לפולטבה שבאוקראינה. ברוסיה היה פעיל ציוני ואסיר ציון. עלה לארץ ישראל בשנת 1926. החל להפיק סרטים עבור שלטונות המנדט וכן עבור הסוכנות היהודית. בסוף שנות העשרים עבד בחברת סרטים בשם "סרטי מולדת" של ירושלים סגל. החברה הפיקה כותרות בעברית לסרטים אילמים, פרסומת ותיעוד על אירועים חשובים בחיי היישוב. במסגרת זו ניסה אקסלרוד ליצור סרט עלילתי ("החלוץ", במאי: אלכסנדר פן, מפיק: ירושלים סגל, צלם: נתן אקסלרוד) ונכשל. כנגד זה יש חשיבות לסרטי הפרסומת שכמה מהם היו בעלי סיפור, גיבור ועלילה (כנראה שביים אותם ירושלים סגל).

בשנת 1932 צילם אקסלרוד את הסרט "ויהי בימי" – קומדיה קצרה על רקע חגיגות העדלאידע, בבימויו והפקתו של חיים הלחמי ובעיצובו האמנותי של צבי גולדין. זה היה הסרט העלילתי הקצר הראשון שהופק בארץ ישראל, במימון פרטי ובכוח אדם מקומי, לקהל של קוני כרטיסים. בשנת 1933 צילם את הסרט "עודד הנודד", גם הוא בבימויו והפקתו של הלחמי ועיצובו האמנותי של גולדין, שהיה הסרט העלילתי הראשון באורך מלא בארץ ישראל. הסרט זכה להצלחה קופתית.

בשנת 1935 יסד אקסלרוד חברה בשם "סרטי כרמל" שהפיקה את יומן כרמל, שהיה יומן חדשות שבועי אילם. בשנת 1936 הפך היומן למדבר. היומן תיעד את כל המתרחש ביישוב וצילומיו מהווים מקור רב ערך לתולדות היישוב. בשנת 1936 הפיק וצילם את הסרט "מעל החרבות" בבימויו של הבמאי ארי וולף.

אקסלרוד היה היחיד שצילם במצלמת קולנוע את טקס הכרזת העצמאות של מדינת ישראל ביום 14 במאי 1948.

בתקופת המדינה המשיך אקסלרוד בהפקת היומן וכן הפיק סרטי קולנוע שלא זכו להצלחה גדולה, כדוגמת הסרט "דן וסעדיה". הפקת יומן כרמל נפסקה שנים אחדות לאחר קום המדינה, לאחר שלא יכול היה לעמוד בתחרות עם יומן גבע שנוסד באותה עת.

בשנת 1984 זכה בתואר עמית כבוד של המחלקה לקולנוע בבית צבי. 

נתן אקסלרוד נפטר בשנת 1987.

על שמו רחוב בעיר תל אביב.

קישורים חיצוניים
*

הערות שוליים



 
 
 
 
 
 


יקטרינה השנייה (רוסית: Екатерина Вторая; 21 באפריל 1729 - 6 בנובמבר 1796) הייתה קיסרית האימפריה הרוסית מ-1762 ועד יום מותה. מכונה גם יקטרינה הגדולה (Екатерина Великая). כשהמירה את דתה לנצרות אורתודוקסית, קיבלה גם את השם יקטרינה אלכסייבנה (Алексеевна).

ביוגרפיה
יקטירנה נולדה בעיר שטטין, פרוסיה (כיום שצ'צ'ין, פולין) ונקראה בשם סופיה אוגוסטה פרדריקה פון אנהלט צרבסט. אביה, הנסיך כריסטיאן אוגוסטוס, היה קצין בצבא פרוסיה ומושל העיר. סופיה הגיעה לרוסיה בשנת 1744, בעקבות הזמנה של הקיסרית יליזבטה, אשר עמדה להינשא לדודה של סופיה, שנפטר לפני מועד החתונה. ב־21 באוגוסט 1745 נישאה סופיה לפיוטר השלישי, אחיינה של הקיסרית יליזבטה ויורש העצר שלה. למרות התנגדות אביה הלותרני, המירה סופיה את דתה לנצרות אורתודוקסית ושינתה את שמה ליקטרינה אלכסייבנה.

נישואיה של יקטרינה לפיוטר לא היו מאושרים. בשל מוגבלותו השכלית והנפשית של פיוטר לא העמידה יקטרינה צאצאים במשך עשר שנים. לשני בני הזוג היו מאהבים ויקטרינה אף רמזה באוטוביוגרפיות שלה שבנה פאבל הוא בנו של אחד ממאהביה סרגיי סלטיקוב, אם כי היה דומה לבעלה.

בחג המולד של שנת 1761 מתה הקיסרית יליזבטה. זמן קצר לאחר מכן, בינואר 1762 הוכתר פיוטר השלישי כצאר של כל רוסיה. שלטונו של פיוטר השלישי הושפע רבות מהערצתו למלך פרוסיה פרידריך השני, שאת בירתה ברלין כבש הצבא הרוסי במהלך מלחמת שבע השנים (1760). פיוטר התערב לטובת הולשטיין, מקום הולדתו, במחלוקת עם דנמרק בנוגע למחוז שלזוויג, מה שעורר ביקורת רבה בקרב העם ובני האצולה של רוסיה.

ביולי 1762, בזמן שפיוטר שהה בביקור בהולשטיין, מקום הולדתו, השתלטה יקטרינה, בעזרת בני האצולה שתמכו בה ובעיקר ניקיטה פנין (ביניהם היה מאהבה, גריגורי אורלוב), על כס המלוכה. פיוטר אולץ לוותר על כתרו וב־17 ביולי 1762 נרצח על ידי אחיו הצעיר של גריגורי, אלכסיי אורלוב. בתקופת ברית המועצות סברו ההיסטוריונים כי יקטרינה היא שציוותה על רצח פיוטר, אולם כיום, דעתם של ההיסטוריונים בנושא אינה חד־משמעית.

שלטונה של יקטרינה
יקטרינה פעלה רבות על מנת להגדיל את השטח שבשליטת רוסיה וסיפחה למדינה שטח בגודל של כ־518,000 ק"מ, יותר מכל שליט רוסי אחר, להוציא את פיוטר הגדול, סטלין ולנין.

מדיניות חוץ
בעת המלחמה העות'מאנית-רוסית של 1768–1774 נגד האימפריה העות'מאנית, הייתה רוסיה אחד הכוחות המרכזיים. בעקבות כך השיגה רוסיה גישה לים השחור וסיפחה את הערבה הענקית שמאוחר יותר הפכה לחלק מאוקראינה, שם נבנו הערים אודסה, ניקולאייב, יקטרינוסלאב (מילולית: תהילת יקטרינה, כיום נקראת דניפרופטרובסק) וחרסון.

ב־1783, במהלך המלחמה העות'מאנית-רוסית של 1787–1792 סיפחה יקטרינה לרוסיה גם את חצי האי קרים, תשע שנים בלבד לאחר שזכה בעצמאות מהאימפריה העות'מאנית.

במהלך מלחמה בין פרוסיה לאוסטריה פעלה יקטרינה כמגשרת. ב־1780 שלחה אגודה שתגן על ספינות נייטרליות מהתקפות של בריטניה, שהייתה אז בעיצומה של מלחמת העצמאות האמריקאית וסירבה להתערב לטובת בריטניה כאשר התבקשה.

בין השנים 1790-1788 נלחמה נגד שבדיה. השבדים, שציפו לנצח בקלות את צבאות רוסיה שהיו עסוקים עדיין במלחמה נגד האימפריה העות'מאנית, ספגו אבידות אנושיות וטריטוריאליות קשות כאשר הופתעו על ידי הצי הבלטי.

ב־1789 פתחה דנמרק במלחמה נגד שבדיה ולאחר קרב סוונסקוד ב־1790 נחתם הסכם הוורוולה, על פיו הוחזרו כל השטחים הכבושים לבעליהם המקוריים.

מדיניות פנים
בתחילת שלטונה ניסתה יקטרינה להנהיג רפורמות בהשפעת רעיונות הנאורות.
*בשנת 1763 הנהיגה יקטרינה את רפורמת הסנאט.
*הוציאה מסמך הקובע את זכויותיהם של האצילים (שחרור ממיסים והענקת שליטה מלאה עם האדמות, פטור מעונש פיזי ועוד).
*ב-1764 פתחה את מוסד הלימודים "סמולני" לנשות האצולה.
*ב-1768 הנהיגה את השימוש בשטרות כסף.
*ניסתה להקים וועדה מחוקקת המורכבת מ־565 חברים המייצגים את כל רובדי האוכלוסייה פרט לצמיתים. מטרת הוועדה הייתה לברר את צורכי העם ולבצע רפורמות, אולם בגלל שמרנותם של הנציגים הוועדה בוטלה.
*ב-1764 התבצע חילון של שטחי הכנסייה.
*ב-1773- 1774 במרכז רוסיה נערך מרד הקוזקים בהנהגתו של ימליאן פוגצ'וב, אשר דוכא באכזריות וכל מנהיגיו הוצאו להורג
*ב-1778 חילקה את רוסיה לחמישים מחוזות, כאשר לכל מחוז נקבע שליט נפרד. חלק מהשינוי הכללי של 1778 היה שיוך התושבים למעמדות. שינוי זה השפיע גם על יהודים שמיעוטם הוכרו כסוחרים הזכאים להירשם בגילדות ויתרתם סווגו כזכאים לגור בערים ומכאן זכאותם לבחור נציגות לעירייה.

תרבות ואמנות
יקטרינה החשיבה את עצמה כשליטה נאורה וראתה את עצמה כ"פילוסופית על כס המלוכה" ותומכת נלהבת באמנות. מוזיאון ההרמיטז', שארמון החורף הוא כיום חלק ממנו, החל כאוסף אמנות פרטי של יקטרינה. יקטרינה כתבה מדריך הוראה לילדים, כשהיא שואבת את רעיונותיה מג'ון לוק, והקימה את מוסד הלימודים "סמולני", שנחשב לאחד מבתי הספר הטובים באירופה, בו התחנכו בנות של סוחרים עשירים לצד בנות אצולה. היא כתבה ליברטות, סיפורת, קומדיות ואוטוביוגרפיות, והתכתבה עם וולטר, דני דידרו וז'אן לה רון ד'אלמבר.

יקטרינה תרמה לאמנות של רוסיה יותר מכל שליט אחר, לפניה ועד היום, אם כי היא לא היססה להפעיל צנזורה על החומר המפורסם, וכאשר אלכסנדר רדישיב פרסם את כתב העת "מסע מפטרבורג למוסקבה" (1790), אשר חשף את מצבם של הצמיתים, הגלתה אותו לסיביר.

סוף חייה
יקטרינה מתה ב־5 בנובמבר 1796 משבץ. החליף אותה בשלטון בנה, פאבל הראשון. לאחר מותה נמתחה על יקטרינה ביקורת רבה. כן נפוצו שמועות רבות לגבי נסיבות מותה, שנקשרו למספר המאהבים הרב שהיה לה. מרבית השמועות התבררו כלא מבוססות.

לקריאה נוספת
* אנרי טרויה, קתרינה הגדולה. כנרת-זמורה-ביתן, 2000 (תירגם: חיים קדמן)

קישורים חיצוניים

  



 

רבי יעקב יצחק הלוי הורוביץ (ה'תק"ה - ט' באב ה'תקע"ה; 1745 - 1815), מכונה "החוזה מלובלין" ובקיצור מכונה "החוזה". תלמידו של רבי אלימלך מליז'נסק, מחשובי האדמו"רים בפולין במאה ה-18. 

ביוגרפיה
החוזה נולד בשנת ה'תק"ה למשפחה מיוחסת (אמו הייתה בתו של רבי יעקב קאפיל מהעיר ליקווע - פולין). בנעוריו למד אצל המגיד ממעזריטש ורבי שמעלקה מניקלשבורג בעת שזה האחרון היה רבה של שינווה, והיה תלמידו של רבי אלימלך מליז'נסק. בערך בשנת 1780, עבר ללאנצוט, נישא לרבנית שפרינצה לבית שטרנפלד, ושם הנהיג עדת חסידים בתקופה זו של חייו כונה הצדיק מלאנצוט. מלאנצוט עבר לזמן קצר לרוזואדוב, ב-1800 הגיע ללובלין, שם נשאר עד פטירתו. במרכז הרובע היהודי בלובלין הקים קלויז (בית מדרש) אליו הגיעו רבים מכל שכבות האוכלוסיה לקבל את עצתו. 

הנהגתו
הפך את לובלין של המחצית הראשונה של המאה ה-19, למוקד חסידות חשוב, יחד עם רבי ישראל הופשטין – המגיד מקוז'ניץ. קיבל על עצמו תקופה ארוכה ללכת עם כיסוי סביב עיניו כדי להישמר ממראות אסורים ונודע אחר כך כבעל ראיה רוחנית ועל כן נקרא החוזה. "החוזה" גם סמך אדמו"רים וראשי שושלות חסידיות אחרות ברחבי פולין כולה, ופעל להפצת החסידות בפולין. בנוסף, עסק בלימוד תלמידים רבים אשר חלק נכבד מהם היו לרבני ערים בפולין. בימיו של "החוזה" החל הפילוג ביהודי פולין, בין החסידים למתנגדים. החוזה אף הותקף מספר פעמים על ידי חלק מהמתנגדים, אך התרחק מהתגוננות והתקפה על המתנגדים, מפני חשש שבנוסף לפירוד הלבבות ושנאת החינם שתיצור תגובתו, הדבר יביא לזילזול בתורה ובדקדוקי המצוות. בערב שמחת תורה בשנת תקע"ה, נפל מחלון ביתו, וגופו שותק עד לפטירתו בתשעה באב באותה שנה (תקע"ה). עם פטירתו, ירדה לובלין מכס מעמדה כמרכז חסידי. הוא נקבר בבית העלמין בלובלין, על הר הארמון.

שיטתו
החוזה מלובלין גיבש  שיטה עיונית מקורית סביב תורת הצדיק אותה למד  ממוריו המגיד ר' דב בער ממזריטש ור' אלימלך מליז'נסק, אך הוסיף עליה ממדים חדשים והעמיק בה מנסיונו המעשי בהנהגת עדה בגליציה בשנות השמונים של המאה השמונה עשרה. בספריו זאת זיכרון, זיכרון זאת ויושר דברי אמת הכתובים בחלקם כאוטוביוגרפיה, פרש את לבטיו בהנהגת הציבור ואת מחשבותיו אודות יסודות המחשבה המיסטית שההנהגה הצדיקית נשענת עליה.

היחס אליו מצד תלמידיו
ההמון האמין כי בכוחו של "החוזה" לנבא עתיד, לחזות בעבר, לגלות את שושלת היוחסין של נשמת האדם ואת תיקונה מגלגול לגלגול, וכל זאת יכול היה לקרוא מעל מצחו של אדם או מעל פתק שהוגש לו. גם זכרונו הפך לאגדה ידועה. על "החוזה" נאמר מפי רבי אורי מסטרליסק (השרף), מתלמידיו המובהקים, שלובלין היא ארץ ישראל, חצר בית המדרש שלו היא ירושלים, בית המדרש עצמו הוא הר הבית, דירת "החוזה"- אולם העזרה וההיכל, וחדר "החוזה" – הם קודש הקודשים, וה' בעצמו מדבר מגרונו של "החוזה מלובלין".

מתלמידיו
* רבי יעקב יצחק מפשיסחה מכונה "היהודי הקדוש"
* רבי שמחה בונים מפשיסחה
* רבי גדליה מלבוב
* רבי אורי מסטרליסק (השרף) 
* רבי שלום רוקח מבעלז
* לתקופה קצרה אף רבי מנחם מנדל מקוצק
* רבי נפתלי צבי מרופשיץ
* רבי צבי אלימלך שפירא מדינוב מיסד שושלות דינוב ומונקאטש.
* רבי יחזקאל מקוזמיר מייסד שושלת מודז'יץ.
* רבי ישכר בר מרדושיץ.
* רבי אברהם מ קונסקוולה.
* רבי דוד מללוב מייסד שושלת לעלוב
* רבי שמואל מקארוב
* רבי מאיר מאפטא מחבר הספר "אור לשמים", שרבו הסמיכו לאדמו"ר, אבי שושלת אפטא.
* רבי ישעיה מפשדבורז'
* רבי קלונימוס קלמן הלוי מקרקא מחבר הספר "מאור ושמש"
* רבי מרדכי דוד אונגר מדומברובה
* מחותנו רבי ראובן הלוי הורוביץ מדרזנובצה (זרניווצא). בעל הספר דודאים בשדה. חמיו של רבי אריה לייבוש מאוז'רוב. היה תלמידם של רבי אלימלך מליז'נסק ושל רבי שמעלקה מניקלשבורג. כיהן בגוטמן הגרמנית אך עזבה עם בא ההשכלה וכיהן בנאויפלה ובדרזנובצה.
* רבי מאיר הלוי הורוביץ אחיו של רבי ראובן. כיהן כאדמו"ר בשֶפס (בהשפעת רבי לוי יצחק מברדיצ'ב) ובד בבד נסע לחוזה.

ספריו
*דברי אמת
*זיכרון זאת
*זאת זיכרון

משפחתו ושושלתו
דודתו:
* צביה אחות אביו. סבתו של רבי אליהו מויסקוט בעל "אזור אליהו".
אחיו:
*רבי אשר זעליג מבלזיץ (הסמוכה ללובלין).
* רבי מנחם מנדל מאיזביצה.
* רבי יוסף מטארניגראד, רבו של ה"דברי חיים" מצאנז.
* רחל אשת רבי יהודה לייב הלוי הורביץ מדזרנובצה בן רבי ראובן בעל ה"דודאים בשדה" תלמידו של החוזה. 
** חתנם רבי ישראל יצחק מרדושיץ.
ילדיו:
*בנו רבי ישראל  חתנו של רבי דוד אחיו של רבי אברהם משה מפשעוורסק. החידושי הרי"ם אמר עליו: "הוא מסכת בפני עצמה, ואין הוא זקוק ליחוס אבות". משנת תקע"ה החל לשמש באדמו"רות למעט חסידים והיה מפנה אותם לאדמו"רים אחרים. חתנו היה רבי אהרן מקראקא.
*בנו רבי יוסף מטורטשין חתנו של רבי מרדכי מקוריץ. נפטר שלש שנים לאחר פטירת אביו. יש אומרים שאביו הועידו ליורשו. חתניו היו רבי מנחם נחום ממקארוב ורבי שמואל יחיאל מבוטושאן (בן רבי דן מראדוויל).
*בנו רבי אברהם חתנו של הרב יעקב משה מלובלין. נפטר בחיי אביו בט' בתשרי תק"ע.
*בנו רבי צבי. בזיווגו הראשון חתנו של רבי אריה יהודה לייב מוואלטשיסק ובזיווג שני חתנו של רבי נתן נטע מחלם.
*חתנו רבי שמואל מקוריץ. בנו היה רבי יחיאל חותן רבי ישראל אלימלך מדז'בנה.
שושלתו:
*רבי קלונימוס קלמן מפאריצק בן רבי ישראל מלובלין. חתנו של רבי נח מפאריצק. נפטר בכ"ד באב תרמ"ה בירושלים.
**חתנו רבי אברהם אלחנן מקאלושין.
*רבי זושא בן רבי ישראל מלובלין. חתנו של רבי זאב מזברז'.
*רבי מרדכי זאב בן רבי צבי. חתנו של רבי משה מקוז'ניץ. יש אומרים שלא היה בנו.
**רבי יהושע אשר שטרנפלד. נולד בשנת תרכ"ז. תלמידם של רבי יעקב צבי מפוריסוב ואחיו רבי מאיר שלום מקלושין. בשנת תרצ"ד החל לשמש באדמו"רות. נרצח במכות בשואה בוורשה.
**רבי חיים שמואל שטרנפלד-הורוביץ מחנטשין. חתן רבי יהושע העשיל פרנקל מקומרנה. היה מתמיד גדול. ערך טישים בשעות מאוחרות. היה מחבב את ארץ ישראל ושעונו וסדריו היו מכוונים לפי זה. בתחילת מלחמת העולם הראשונה עבר לקילץ בה נפטר בי"ח בטבת תרע"ו. חתניו היו רבי יצחק שלמה מקעלץ (גזע זליחוב-זוויהל), רבי יצחק שלמה מסובוקוב ורבי אלימלך מגרודז'יסק.
***רבי אליעזר חתן רבי משה יוסף מאויהל. נולד בשנת תרכ"ו. לאחר פטירת אביו החל לכהן בקילץ. נפטר בה' בסיוון תרע"ט.
****רבי ברוך קלונימוס חתן הרב פנחס לבקוביץ. נולד בשנת תרמ"ה. בשנת תרס"ט כיהן כרב בסלופיה ומתרע"ז כאדמו"ר בהתחלה בחנטשין ומתרע"ח בפילץ. נרצח בשואה.
****רבי לייבוש חתן רבי אברהם גנצוויך מזווירצ'ה וממלא מקומו משנת תרע"ח. נרצח בשואה.
*****חתנו רבי חיים מוניא טברסקי מטריסק לונדון.
****חתנו רבי ישעיהו מווידאמה.
***רבי שלום. כיהן אחר פטירת אחיו בקילץ ונפטר לאחר חצי שנה בי"ח בחשוון תר"פ.
***רבי יהושע העשיל מעלקוש. נולד בשנת תרט"ז. בשנת תר"ע החל לשמש ברבנות בחנטשין ולאחר פטירת אביו בשנת תרע"ו באדמו"רות. היה מתמיד גדול. עבר לעלקוש משם ניהל את חצרו. נרצח בשואה בג' באב תש"ג בסוסנוביץ.
***הרב יעקב יצחק.
****רבי יחיאל אהרן חתן דודו רבי אליעזר. הנהיג עדה קטנה.
*רבי אליעזר בן רבי צבי. חתנו של רבי יוסף ברוך "היהודי הטוב" מניישטט (בנו של המאור ושמש). מגדולי תלמידיו של רבי ישכר בר מרדושיץ.  נפטר בח' בתמוז (ויש אומרים:י') תר"ג מעוגמת נפש על פטירת רבו.

קישורים חיצוניים
* 
* באתר "עמלנט"
* באתר "MyTzadik"
* 
* רחל אליאור, "בין "היש" ל"אין"- עיון בתורת הצדיק של ר' יעקב יצחק החוזה מלובלין", בתוך: צדיקים ואנשי מעשה: מחקרים בחסידות פולין (בעריכת ר' אליאור, י' ברטל וח' שמרוק), ירושלים: מוסד ביאליק, תשנ"ד: 167-218

לקריאה נוספת
* א' רובינשטין, ספרי החוזה מלובלין - קריית ספר, כרך לז, תשכ"ב, עמ' 123-126
* אברהם יצחק ברומברג, ה"חוזה" מלובלין, ירושלים תשכ"ב
* יצחק אלפסי, החוזה מלובלין, ירושלים תשכ"ט
* ר. פרידמן, החוזה מלובלין: ספור חייו ופעליו של רבי יעקב יצחק מלובלין
* רחל אליאור,"יש ואין-דפוסי יסוד במחשבה החסידית", משואות, מחקרים בספרות הקבלה ובמחשבת ישראל מוקדשים לזכרו של פרופ' אפרים גוטליב (בעריכת מ' אורון וע' גולדרייך), ירושלים מוסד ביאליק, תשנ"ד: 74-53
* רחל אליאור,"תמורות במחשבה הדתית בחסידות פולין: בין "יראה" ו"אהבה" ל"עומק" ו"גוון",  תרביץ סב, ג, (תשנ"ג): 432-381
 



מארק פלט (באנגלית: William Mark Felt; 17 באוגוסט 1913 - 18 בדצמבר 2008) שימש כסוכן וכמנהל ב־FBI. במהלך פרשת ווטרגייט שימש כסגן המנהל של ה־FBI והיה האיש השני בחשיבותו בסוכנות. הוא נודע בכינוי "גרון עמוק", וסיפק לבוב וודוורד וקארל ברנסטיין מהוושינגטון פוסט את הרמזים הקריטיים שהביאו לפיצוץ הפרשה ולהתפטרותו של ריצ'רד ניקסון. זיהויו של פלט בתור "גרון עמוק" נשמר בסוד במשך 33 שנה, עד לחשיפה באמצע 2005. סוד זה היה מקור לשמועות רבות לגבי זהותו של המקור.

פלט הורשע ב־1980 בהפרת זכויות האזרח של מספר חברים במחתרת מזג האוויר ושל קרובי משפחתם על ידי פריצה לבתיהם, אולם נחון על ידי רונלד רייגן. 

קישורים חיצוניים
* 
* 


 
 


גלוקונאוגנזה (גלוקונאוגנזיס) הינה מסלול ליצירת גלוקוז בבעלי חיים. במסלול זה מיוצר גלוקוז מתרכובות שאינן פחמימות, כגון פירובט, גליצרול או חומצות אמינו.

המילה מהווה צירוף של גלוקוז, נאו ("חדש") וגנזה ("יצור") ביוונית.

הגלוקונאוגנזה אחראית על שמירת רמת גלוקוז קבועה בדם בין הארוחות, כשהגוף נתון תחת מאמץ רב או במהלך צום.  באדם היא מתרחשת בעיקר בכבד ובמידה פחותה גם בכליות ובלבלב.

בתהליך הגלוקונאוגנזה מתרחשות כמה תגובות הפוכות לאלו שבגליקוליזה, תהליך פירוק הגלוקוז. למרות זאת, לא מהווה הגלוקונאוגנזה את התהליך ההפוך לגליקוליזה; בגלוקונאוגנזה קיים דילוג על שלושה שלבים בלתי-הפיכים בגליקוליזה.

רובו של התהליך מתרחש בציטופלזמה של התא; מיעוטו מתרחש במיטוכונדריה ואילו השלב הסופי, בו מיוצר הגלוקוז, מתרחש ברשתית התוך פלסמית (ER). לאחר מכן משונע הגלוקוז אל הציטוזול (נוזל הציטופלזמה) באמצעות נשאים.

ביוכימיה

תהליך הגלוקונאוגנזה מתחיל עם שתי מולקולות פירובט (תרכובת תלת-פחמנית) ומסתיים במולקולת גלוקוז אחת (תרכובת שש-פחמנית). התהליך נחשב ל"יקר" מבחינה אנרגטית, ובמהלכו נצרכות 6 מולקולות ATP. בגליקוליזה, לשם השוואה, מתקבלות 2 מולקולות ATP; אם שני התהליכים מבוצעים האחד במקביל לשני, ישנו הפסד של 4 מולקולות ATP. את תהליך הגלוקונאוגנזה ניתן לסכם כך:

<Math Formula> 

בשלב הראשון מומר פירובט לאוקסלואצטט, ומחומר מוצא זה ממשיך התהליך. כל חומצות האמינו, מלבד לאוצין וליזין, יכולות לשמש כחומרי מוצא לגלוקונאוגנזה במקום פירובט. חומצות האמינו יכולות להיות מומרות (בעזרת אנזימים) לאוקסלואצטט, וזוהי הסיבה שהן מסוגלות להתניע את תהליך הגלוקונאוגנזה. המשמעות הפיזיולוגית של עובדה זו היא שבשעת רעב קיצוני ומחסור בסוכרים, מסוגל הגוף לפרק חלבונים (המורכבים מחומצות אמינו) לשם ייצור אנרגיה.

מדוע טורח הגוף לייצר גלוקוז, רק כדי שמאוחר יותר יפרקו שוב פעם (בתהליך הגליקוליזה) לשם הפקת אנרגיה? הסיבה לכך היא שתאים רבים בגוף (תאי מערכת העצבים המרכזית ותאי דם אדומים, למשל) מסוגלים להשתמש אך ורק בגלוקוז לשם הפקת אנרגיה (ולא בחלבונים או בשומנים), ועל כן נאלץ הגוף להשקיע אנרגיה רבה בתהליך הגלוקונאוגנזה על-מנת לספק את צורכי תאים חשובים אלו.



 
 
 
 
 

אפגני (פשטו/פרסית: افغانۍ) הוא ההילך החוקי של אפגניסטן, והוא מחולק למאה פּוּל (پول). המעבר מן המטבע הקודם, הרופיה, אל האפגני ב-1925, נוצל לעריכת פיחות בשווי המטבע ביחס של 11 ל-10.


בתורת ההסתברות, מספר אקראי הוא מספר "מוגרל" מתוך טווח נתון ולפי התפלגות נתונה. זוהי תוצאת תצפית יחידה של משתנה מקרי בעל התפלגות כלשהי. כאשר ההתפלגות אינה מצוינת, מדובר בדרך כלל בהתפלגות אחידה, בה הסיכוי לקבלת כל ערך בטווח - שווה (כפי שמתקיים למשל בהטלת מטבע או בהטלת קובייה). כל התפלגות אחרת יכולה לשמש אף היא להגרלת ערך אקראי, ולמעשה תקבע את סיכויי ההגרלה.

במספרים אקראיים יש עניין בתחומים מדעיים רבים, בהם הדמיית אקראיות לצורך מחקר במדעי המחשב ובמדעים אחרים כמו תורת הכאוס, תורת המשחקים, תורת האינפורמציה, תורת ההסתברות ומכניקה קוונטית. כמו כן יש עניין בהם גם במשחקי מחשב, משחקי הימורים ובקריפטוגרפיה, בהם יש צורך לעתים בהגרלת אלמנט או רצף אקראי של אלמנטים בהתפלגות אחידה מתוך קבוצה נתונה של האלמנטים או רצפים.

מספר אקראי אמיתי
הביטוי "הגרלת אלמנט אקראי" דורש ביאור נוסף. לא ניתן לקרוא למספר "אקראי" ללא הקשר כלשהו. האם המספר 23 הוא אקראי? לא, אולם אם נתונים במכל 49 כדורים זהים הממוספרים מ-1 עד 49 ואם שולפים מתוך המכל (לאחר ערבוב הגון) כדור אחד והנה עליו מופיע המספר 23 ניתן לומר כי המספר 23 הוגרל באופן אקראי בהתפלגות אחידה מתוך הקבוצה <Math Formula>. ההסתברות שהמספר 23 יוגרל היא <Math Formula>. אם נרשום את המספר המופיע על הכדור, נחזירו למכל ונחזור על תהליך זה מספר פעמים, נקבל רצף אקראי המוגדר מעל הקבוצה <Math Formula>. מה הסיכוי שנגריל את הרצף: <Math Formula>? מאחר שההסתברות של כל מספר היא <Math Formula>, ההסתברות שרצף זה יופיע היא <Math Formula> או <Math Formula>. ישנם בדיוק <Math Formula> רצפים אפשריים באורך <Math Formula> בקבוצה האמורה. במילים אחרות, אם נרשום את כל הרצפים האפשריים על <Math Formula> כדורים ונשימם במכל, הסיכוי שנגריל כדור עם הרצף האמור זהה לדוגמה הקודמת, כאילו הוצאנו כדור אחר כדור.

מחוללים אקראיים
מציאת שיטה טובה ליצירת מספרים אקראיים אינה מלאכה קלה כלל. הדרך הפשוטה להדגים מחולל אקראי היא הטלת קובייה או הטלת מטבע. למשל אם עץ שווה 1 ופלי שווה 0 ניתן להגריל בדרך זו מספר אקראי, בהנחה שהמטבע נוצרה באופן אחיד ואינה מוטה כלפי צד כלשהו. במקרה זה ההסתברות שיתקבל עץ בכל הטלה היא בדיוק חצי. מספר שהוגרל בדרך זו יקרא "אקראי אמיתי". בהטלות חוזרות של המטבע נוכל ליצר רצף סיביות אקראי אמיתי, בכל אורך שנרצה. אולם לשיטה זו אין ערך ממשי כאשר יש צורך ברצף אקראי מהיר ולעתים קרובות. ניתן להגריל רצף אקראי אמיתי באמצעים פיזיקליים, על ידי מדידת תופעות פיזיקליות שונות כמו:

* רעש תרמי של דיודת צורן (כמו דיודת זנר).
* רחש רקע כמו רחש אטמוספירי או רחש רקע המופק ממיקרופון.
* הפרשי הזמן בפליטת חלקיקים במהלך התפרקות רדיואקטיבית.
* תנודות בזמן האחזור של ראש הקריאה בכונן הקשיח.
* תופעות בלתי צפויות כגון "תמונות של מנורות לבה".

יצירת מחולל מספרים אקראיים "אמיתיים" היא תהליך מסובך ויקר הדורש חומרה ייעודית ואמצעים לביצוע ניסויים ובדיקות. קיימים מספר אתרי אינטרנט המציעים רצפים ארוכים של מספרים אקראיים אמיתיים, שנוצרו באחת השיטות המתוארות, הנגישים לגולשים לשימוש חופשי.

מבחנים סטטיסטיים
מחוללים המבוססים על תופעות פיזיקליות כמו אלו המתוארות, אינם יציבים בדרך כלל ולרוב סובלים מהטיה סטטיסטית (Biased), כך שתוצאתם אינה אחידה. מבחינה מתמטית לא ניתן להוכיח שרצף הנוצר ממקור אקראי כלשהו הוא באמת אקראי. אולם ניתן באמצעות מבחנים סטטיסטיים מסוימים לבדוק את רמת האקראיות, על ידי איתור נקודות תורפה במחולל, שיכולות להצביע על אקראיות לקויה. מחולל אקראי יהיה בטוח רק אם ניתן להשתכנע בוודאות כי כל סיבית המופקת ממנו היא בהסתברות של חצי. אם למשל ההסתברות להגרלת סיבית 1 שונה מחצי אזי המחולל לא יהיה בטוח. ידוע על ניסיונות מוצלחים לניצול חולשות אלו על ידי מהמרים במשחקי הימורים. ישנן טכניקות לביטול ההטיה ושיפור האקראיות במקרים בהם תוצאת המחולל האקראי סובלת מהטיה, כמו בטכניקה הנקראת De-skewing.

ישנם מספר מבחנים סטטיסטיים בסיסיים, לבדיקת אקראיות. מבחן תדירות של סיביות בודדות, שבו נבדק האם מספר סיביות 1 זהה בקירוב לסיביות 0. מבחן סריאלי (זוגות סיביות) שבו בודקים האם מספר מופעי הזוגות (00,01,11,10) ברצף, אחיד פחות או יותר. מבחן פוקר, המבוסס על התפלגות כי בריבוע, שבו מחלקים את הרצף לתת-סדרות באורך מסוים ובודקים האם הם חוזרים על עצמם בהתפלגות שווה ברצף האקראי. מבחן רצף שבו בודקים האם ריצות רצופות של אפסים או אחדים באורכים שונים הם כצפוי מרצף אקראי ואוטו-קורלציה שהיא בדיקת מידת הקורלציה (רמת מתאם) בין הרצף הנבדק לבין היסטים שונים שלו.

מעבר לכך קיימות שיטות רבות לבדיקת אקראיות, בהן שיטת מאואר הנקראת "מבחן סטטיסטי אוניברסלי" המבוססת על הרעיון הבא, אם רצף כלשהו ניתן לדחיסה באופן משמעותי בעזרת אלגוריתם דחיסה כלשהו, הוא אינו אקראי. האלגוריתם של מאואר מנסה לבדוק את רמת הדחיסות של הרצף ובדרך זו לבחון את מידת אקראיותו, ככל ששיעור הדחיסות נמוך יותר מידת האקראיות גבוהה יותר. מבחנים נוספים נקראים מבחנים ספקטרליים המבוססים על התמרת פורייה ועל סיבוכיות לינארית. ומבחן Diehard (שמרן), הוא סוללה של מבדקים סטטיסטיים שונים למדידת איכות של רצפים אקראיים, הידוע כאחד המבחנים היותר קפדניים. פותח על ידי ג'ורג' מרסגליה ב-1995.

גם אם המחולל עומד בהצלחה בכל מבחני האקראיות כמו אלו האמורים, אין בכך הוכחה מוחלטת לאקראיותו.

מספר פסבדו אקראי
מרבית ההתקנים הפיזיקליים ליצירת מספרים אקראיים כמו אלו המתוארים לעיל, נוטים להיות יקרים מאוד ואיטיים ובמקרים מסוימים אף לא מעשיים. על כן הומצאו שיטות ליצירת מספרים פסבדו-אקראיים (מדומים) באופן דטרמיניסטי (במחשב), מתוך רצף אקראי קצר הנקרא גרעין (seed). רצף פסבדו-אקראי אינו אקראי אמיתי, אלא רק נראה לעין כאקראי, כאשר הגרעין ההתחלתי אינו ידוע. אולם בשל אופיים הדטרמיניסטי רצפים אקראיים שנוצרו בעזרת מחולל פסבדו-אקראי ניתנים לשחזור מדויק בהינתן הגרעין ההתחלתי. לעובדה זו שימושים מסוימים, שכן ניתן להעביר את הגרעין ההתחלתי ממקום למקום וליצור אותו הרצף במקום אחר.

תוצאת מחולל סיביות פסבדו-אקראי (PRBG) אינה אקראית לגמרי. למעשה עבור גרעין התחלתי באורך <Math Formula>, מספר הרצפים שהמחולל מסוגל לייצר באורך <Math Formula> מהווה רק חלק קטן מהטווח המקסימלי ליתר דיוק <Math Formula> של כל הרצפים הבינאריים האפשריים באורך <Math Formula>. השאיפה היא למצוא שיטה להרחבת גרעין התחלתי קצר לרצף באורך מרבי, באופן שלא ניתן יהיה להבחין בינו לבין רצף באורך זהה המיוצר בעזרת מחולל אמיתי. קיים מגוון עצום של אלגוריתמים ליצירת מספרים פסבדו-אקראיים מסוגים שונים. אולם רבים מהם אינם בטוחים ויש להיזהר בטענת הממציאים באשר לטיב אקראיותם.

אלגוריתמים אקראיים
אלגוריתמים אקראיים עושים שימוש במספרים אקראיים. בזמן ריצה מבצע האלגוריתם החלטות בהתאם לערך אקראי כלשהו. בשל כך ייתכן מצב שבו האלגוריתם יחזיר תשובה שונה עבור קלט זהה. מסיבה זו נקראים אלגוריתמים אלו "אקראיים", בניגוד לאלגוריתמים דטרמיניסטיים, שעבור קלט זהה יבצעו תמיד אותן החלטות ותוצאתם תהיה תמיד זהה. דוגמה לשימוש במספרים אקראיים היא אלגוריתם מילר-רבין לבדיקת ראשוניות, שבמימושו הבסיסי נעשה שימוש במספרים אקראיים. אלגוריתם זה הוא אלגוריתם הסתברותי, כיוון שאינו מחזיר תשובה שנכונותה ודאית. השימוש באקראיות כשיטה לבדיקת ראשוניות יעיל יותר מאלגוריתמים דטרמיניסטיים מקבילים.

דוגמה נוספת לשימוש במספרים פסבדו-אקראיים היא שיטת מונטה קרלו, המשתמשת במספרים אקראיים לפתרון בעיות חישוביות.

מחולל פסבדו אקראי (PRNG)

אחת השיטות להפקת מספרים פסבדו-אקראי היא באמצעות פונקציה חד-כיוונית. הדוגמה הנפוצה למחולל כזה נקראת Linear congruential generator בקיצור LCG שהומצא על ידי Lehmer והפך לתקן ANSI שיושם בעבר בפונקציה <Math Formula> בשפת c. הרעיון הבסיסי של המחולל פשוט ויעיל ומתבסס על אריתמטיקה מודולרית, משוואתו היא: <Math Formula>, כאשר <Math Formula> גדול מאפס וערכו של <Math Formula> הנו הגרעין ההתחלתי. הפרמטרים <Math Formula> שולטים באופי התוצאה. בשל השימוש במודולו המחולל מייצר רצף סיביות סופי, כלומר מחזורי. כאשר לאחר מספר מסוים של אלמנטים המחולל חוזר על עצמו. מחזוריות המחולל היא על כן עניין קריטי, בחירת הפרמטרים עבור המחולל חשובה ולמעשה משפיעה ישירות על מחזוריותו. למשל אם <Math Formula> אזי מחזוריות המחולל תהיה בערך <Math Formula>. ישנן גרסאות משופרות ממשפחת אלגוריתמים אלו כמו אלגוריתם Park-Miller.

למרות שאלגוריתם זה עומד יפה במבחנים סטטיסטיים ידועים לבדיקת אקראיות וגרסאות שונות שלו נפוצות מאוד בשימוש מעשי, הוא אינו בטוח כלל מבחינה קריפטוגרפית. מאחר שהמשכו ניתן לניחוש מתוך רצף קצר יחסית. ג'ואן בויר, קראווציק ואחרים הראו כיצד ניתן לנחש את תוצאות מחולל מסוג זה מתוך רצף קצר (ללא ידיעת הגרעין ההתחלתי), בידיעת חלק מן הפרמטרים ואף בלא ידיעת הפרמטרים כלל. התיעוד המקיף ביותר בנושא זה הוא ספרו של דונלד קאנות' "The art of computer programming" (כרך שני). ג'ון פון נוימן צוטט כאומר: "זהו חטא לחשוב כי ניתן לייצר מספרים אקראיים בשיטות מתמטיות".

איכות המחולל תלויה ביישום, בדרישות ובמטרה לשמה הוא משמש. משחקי מחשב למשל דורשים אקראיות נמוכה ביותר, עבורם מחוללים המובנים במהדר נפוץ מספקים. לעומתם משחקי הימורים דורשים אלגוריתמים טובים ומורכבים יותר. יישומים קריפטוגרפיים דורשים אקראיות מרבית. להלן הדרישות מכל מחולל פסבדו-אקראי (בסדר עולה של חשיבותן), כדי שיהיה בטוח:
* הגרעין ההתחלתי יהיה ממקור אקראי אמיתי, ורצוי שיהיה סודי.
* פלט המחולל יראה אקראי באופן שלא ניתן להבחין בינו לבין פלט מחולל אמיתי מבחינה סטטיסטית.
* הגרעין ההתחלתי יהיה מספיק גדול כך שהפעלת כוח גס על כל האפשרויות תהיה בלתי מעשית.
* פלט המחולל יהיה בלתי צפוי, באופן שלא ניתן לחישוב על ידי יריב בעל עוצמת חישוב מוגבלת.

שתי האחרונות נדרשות בעיקר ביישומים קריפטוגרפיים, למשל לצורך הכנת מפתחות הצפנה. כאמור, בחירת גרעין התחלתי אקראי (אמיתי) הכרחית. קיימים מספר מקורות אקראיים טובים להפקת גרעין התחלתי קצר, כגון:
* שעון מערכת.
* הפרשי זמן בין הקשות מקלדת או קואורדינטות העכבר.
* תכולת אפיק קלט/פלט של המחשב.
* קלט משתמש.
* נתוני מערכת ההפעלה או תיעוד ביצועי רשת.

לעתים משלבים מספר מקורות אקראיים באמצעות פונקציית ערבול בטוחה, להשגת אקראיות מרבית.

אלגוריתם פסבדו אקראי קריפטוגרפי

מספרים אקראיים הם מרכיב חיוני במנגנוני הצפנה רבים. מפתחות הצפנה מיוצרים באופן אקראי כדי להקשות על ניחושם. פרוטוקולים ומנגנונים קריפטוגרפיים רבים משתמשים במספרים אקראיים למטרות שונות. מרבית האלגוריתמים הקיימים בשוק אינם עומדים בדרישות בטיחות מינימליות ואינם בטוחים מבחינה קריפטוגרפית כלל. אלגוריתם פסבדו-אקראי קריפטוגרפי מיושם בדרך כלל באמצעות אלגוריתם הצפנה בטוח. מאחר שאלגוריתמים להצפנה מכילים מטבעם את התכונה שהם קשים לניחוש, הם מהווים מקור מצוין לאקראיות. ישנן מספר שיטות להפקת רצף פסבדו-אקראי המתאים למטרות קריפטוגרפיות. בשיטות סימטריות משתמשים באלגוריתם סימטרי מהיר כגון AES בתור מחולל אקראי. בשיטה זו מצפינים ערך קבוע כלשהו (בדרך כלל אפסים), כאשר מפתח ההצפנה הוא הגרעין ההתחלתי. פלט הצופן מהווה חלק מהרצף האקראי. בשיטות א-סימטריות מפיקים רצף אקראי באמצעות נוסחאות הדומות לאלגוריתמים כגון RSA והצפנת רבין.

אלגוריתם BBS הוא דוגמה טובה למחולל בינארי אקראי-קריפטוגרפי המבוסס על הצפנה אסימטרית. המחולל פועל לפי הנוסחה: <Math Formula>. בכל שלב הסיבית הנמוכה של <Math Formula> מהווה חלק מהרצף האקראי, כאשר <Math Formula> הנו כפולה של שני מספרים ראשוניים גדולים. ניסיון לנחש את הסיבית הבאה של המחולל שקול לניסיון לפרק את <Math Formula> לגורמים. אם הגורמים הראשוניים של <Math Formula> אינם ידועים, המחולל יהיה בטוח. מאחר שבטיחות המחולל תלויה בקושי שבפירוק <Math Formula> לגורמים, רצוי ש-<Math Formula> יהיה גדול ככל האפשר. החיסרון היחידי של האלגוריתם הוא שכל סיבית אקראית דורשת העלאה בריבוע מודולו <Math Formula>, פעולה יקרה במונחי חישוב. ניתן לשפר את האלגוריתם בכך שפלט האלגוריתם בכל לולאה יהיה מספר מסוים של הסיביות הנמוכות של <Math Formula>.

ראו גם
* מחולל מספרים אקראיים
* מחולל פסבדו אקראי

לקריאה נוספת
דונלד קאנות', The art of computer programming, Vol 2: Seminumerical Algorithms.

קישורים חיצוניים
*
*
*
*
*
*




לוּבְּלִין (בפולנית: Lublin, ; בליטאית: Liublinas) היא עיר במזרח פולין ומושב הגמון. נקראה בפי היהודים ירושלים דפולין. בעיר התגוררו בשנת 2008 כ-350,462‏ תושבים. העיר הייתה מושב של כמה פרלמנטים פולניים וגם מושב בית הדין העליון של פולין. בשנת 1569 נחתם בעיר הסכם לובלין - האיחוד בין פולין ובין ליטא.

לובלין והיהודים
ככל הנראה תחילת ההתיישבות היהודית בלובלין הייתה ב-1456 אך רק בשנת 1500 הורשו יהודים לגור בתוך העיר עצמה (עד אז גרו בפרברי העיר). שלושים ושלוש שנים אחרי ההיתר לגור בתוך העיר הוקם בעיר בית דין יהודי ראשון.

יהודי לובלין התפזרו במשך השנים ברחבי מזרח פולין, למחוז זמושץ' ולעיירות כמו טומשוב לובלסקי.
ללובלין נודעה חשיבות רבה בהיסטוריה היהודית, והיו בה מוסדות יהדות גדולים כמו ישיבת חכמי לובלין. לפני השואה היו בה 122 אלף תושבים, 40 אלף מתוכם יהודים.

ב-18 בספטמבר 1939, נכבשה לובלין על ידי גרמניה. כחלק מהפתרון הסופי ניסתה ההנהגה הנאצית להפוך את לובלין למעין מקום ריכוז של היהודים (תוכנית לובלין). הנסיון החל עם כניסת הגרמנים לעיר  אך נכשל, וב-1940 נזנח כליל. גורל יהודי לובלין לא היה שונה מגורל יהודי מקומות אחרים באירופה.

הנאצים הקימו באיזור לובלין מספר מחנות השמדה ומחנות ריכוז, ביניהם: בלז'ץ, מיידאנק וסוביבור.

כרבע מתושבי קהילת לובלין גורשו מן העיר על ידי הנאצים לעיירות בסביבה. יהודי העיר שנותרו בה וכן פליטים ומגורשים ממקומות שונים בפולין, כ-34,000 במספר, נכלאו בגטו לובלין, שהוקם בעיר באביב 1941.
קרוב ל-29,000 מיהודי הגטו נשלחו אל מותם במחנה ההשמדה בלז'ץ בגירוש ההמונים הגדול שהיה בחודשים מרץ-אפריל 1942, והיו מקורבנותיו הראשונים של מחנה השמדה זה. מאות יהודים אחרים נורו למוות בחורשות שבפאתי העיר.
אלפים בודדים שנותרו בגטו לאחר הגירוש שוכנו בגטו קטן שהוקם בפרבר "מיידן טטרסקי" בתנאים קשים ומרביתם נשלחו במספר גירושים למחנה ההשמדה מיידאנק שהוקם בסמיכות לעיר במהלך שנת 1942.
אחרוני היהודים שנותרו בעיר והועסקו במלאכות שונות עבור הנאצים, חוסלו במאי 1943.

עד היום משמש אתר מחנה ההשמדה מיידאנק, שהנאצים לא סיימו את פירוקו, כאתר הנצחה וכעדות לפשעי הנאצים.

פרק מדמותה היהודית של לובלין בסוף המאה התשע-עשרה אפשר למצוא בספרו של יצחק בשביס זינגר, עושה הנפלאות מלובלין.

בית העלמין בלובלין

בית העלמין נמסר כמגרש אחד מבין שלושה מגרשים שנמסרו לקהילה היהודית בלובלין ב-1555, כהרחבת בית הקברות הישן. על שלושת המגרשים נתחייבה הקהילה לשלם מס שנתי של 12 מרקים ומכסה שנתית של חלב נרות. בשנת 1655 נכבשה לובלין על ידי הקוזקים שפרצו אל הרובע היהודי. הם רצחו כעשרת אלפים יהודים ובזזו את העיר. קבוצת יהודים התעטפה בטליתות וביקשה מהקוזאקים לקבור אותם חיים בבית העלמין. הם מילאו את בקשתם. שמות הנרצחים חרותים על החומה המקיפה את בית העלמין. בבית העלמין בלובלין נקברו רבנים ידועי-שם מתקופת הזוהר של העיר, ביניהם: רב צדוק הכהן מלובלין, החוזה מלובלין, רבי עזריאל הורוביץ ("ראש הברזל"), רבי יעקב פולק ורבי שלום שכנא מלובלין.
 
ב- 1829 נוסד בית הקברות החדש, שנהרס בידי הנאצים, אך שימש לאחר המלחמה כמקום קבורת נפטרי הקהילה.

לובלין שלאחר המלחמה
בעקבות כיבוש לובלין בידי הצבא האדום, ב- 24 ביולי 1944, הגיעו לעיר כחמשת אלפים יהודים, בעיקר כאלה שחיו ברוסיה במהלך המלחמה. בתחילת אוקטובר 1944 נוסדה בעיר "המועצה היהודית" והוגשה בקשה ל"מועצה הפולנית לשחרור לאומי" (PKWN) למנות את הרב ראובן פלדשו כרב ראשי לשארית הפליטה. בעיר נוסד גם מועדון יהודי על שם יצחק לייב פרץ ברחוב לוברטובסקה אשר שימש מרכז החיים של הפליטים היהודים. ב- 1944 נוסדה בעיר שלוחה של "החברה ההיסטורית היהודית", ששכנה באותה עת בלודז', ואחר כך עברה לורשה. בשנים 1946-1950 רבים מיהודי העיר עזבו בגלל האנטישמיות בפולין, שמשיאיה היה פוגרום קיילצה. חיים יהודיים של קהילה נמשכו בעיר עד 1968.

היום בלובלין
כיום יש בעיר יהודים מועטים בלבד וכמה אתרי זכרון. ברובע היהודי בלובלין, בככר בין רחוב ראדי דלגטוב ורחוב האנקי סביאצקי, הוקמה אנדרטה לניצולי השואה, נמצא במלואו שטיבל "חברת הנושאים", ברחוב לובארטובסקה 8/10, שבו הוקם מוזיאון קטן שבו מוצגים תמונות, מסמכים ותשמישי הקדושה המקוריים שנמצאו במקום. במדרגות המצודה של לובלין הוקם לוח זכרון לזכר העיר היהודית, וכן הוקם לוח זכרון, בתוך הרובע ברחוב גרודצקה 11, במקום ששכן בית היתומים היהודי שילדיו נרצחו על ידי הנאצים, ב- 24 במרץ 1942.

בית הקברות היהודי הישן מושך מבקרים רבים ומקום קבורתו של "החוזה מלובלין" משמש אתר עלייה לרגל. בית הקברות החדש עובר תהליכי שימור ומשמש היום כאתר לקיום טכסי זכרון. 

כמו בכל רחבי פולין, בשנים האחרונות גבר מאוד בעיר העניין ביהדות, בארועי השואה ובהסטוריה היהודית המקומית. מ- 1990 פועל בעיר מרכז תרבות אוטונומי בשם  "בראמה גרודסקה (שער העיר), תיאטר" NN . המרכז הוקם ומנוהל על ידי תומש פייטרשביץ לשימור המורשת ההיסטורית הרב תרבותית של לובלין, תוך זיקה למקום מושבו שער גרודזקה אשר שימש בעבר נקודת מעבר בין העיר הנוצרית ליהודית. 

במרכז יש ארכיון ובו מוצגים חומרים דוקומנטריים – תמונות ועדויות, טקסטים ספרותיים, מסמכים מחיי היום יום, מהתקופה שלפני המלחמה, המשמשים בסיס לפעילויות מקיפות בתחום התרבות והחינוך. במקום פועל תיאטרון, ומתקיימים מפגשים, אירועים, מופקים פרסומים, ועוד. כל זאת להחייאת זכרו של האזור היהודי של לובלין. 

אחת מיוזמות המרכז הנו הפרויקט "מכתבים להניו", המתקיים בלובלין מאז 2005. מדי שנה ב-19 באפריל, שהוא יום הזיכרון לשואה בפולין, שולחים תלמידי בתי ספר בלובלין מכתב להניו ז'יטומירסקי שנספה במיידנק, בהיותו בן תשע. סיפורו מוצג בתערוכת הקבע "אֵלֵמֶנְטָאז" המוצגת בביתן 53 במיידנק ומוקדשת לילדים שנכלאו ונרצחו במחנה. 

מבנה ישיבת "חכמי לובלין", ברחוב לוברטובסקה 85, ששימש במהלך השנים כמבנה של האקדמיה לרפואה, הושב לקהילה היהודית ב-2004 . במקום נשמר אולם ההרצאות וחדר זכרון קטן. המבנה נמצא היום בשיפוצים והוא מתוכנן להכיל את בית הכנסת המקורי, מרכז לקהילה היהודית של העיר, מוזיאון של חסידים, ומלון שישמש את המסיירים בין אתריה היהודיים של פולין.

ערים תאומות
*  ראשון לציון, ישראל
*  טילבורג, הולנד
*  אירי, פנסילבניה, ארצות הברית
*  מינסטר, גרמניה

קישורים חיצוניים

 

*
*, באתר ספריית העיר ניו יורק
*, באתר ספריית העיר ניו יורק
* Ośrodek "Brama Grodzka - Teatr NN"  http://tnn.pl/


 
 

רבי ישראל הופשטיין מקוז'ניץ (תצ"ז, 1736 - י"ד בתשרי תקע"ה, 1814) היה מחשובי האדמו"רים בפולין בתחילת המאה ה-19, מתלמידי המגיד ממזריטש ורבי אלימלך מליז'נסק, חיבר ספרים רבים בחסידות ובקבלה, ידוע בכינוי המגיד מקוז'ניץ (ביידיש: דער קאז'ניצער מגיד), מייסד חסידות קוז'ניץ.

ביוגרפיה
נולד באפטא לאביו רבי שבתאי כורך ספרים ולאמו פרל. היה מגדולי החסידים בפולין. עוד בצעירותו נודע כעילוי למד אצל רבי שמואל שמלקע מניקלשבורג שאחר תקופה אצלו שכנע אותו לנסוע למעזריטש שם למד אצל המגיד ממעזריטש. אחר פטירת המגיד ממעזריטש הלך ללמוד אצל רבי אלימלך מליז'נסק. אחר תקופה שלימד בחדר בפשיסחה עבר לקוז'ניץ אשר בפולין. נפטר בי"ד בתשרי תקע"ה, 1814.

על גישתו ושיטתו
העיד על עצמו שלמד כשמונה מאות ספרי קבלה לפני שהתחיל ללמוד אצל המגיד ממעזריטש. נקרא "המגיד מקוז'ניץ" על שום דרשותיו הרבות. נודע כאדם בעל חשיבה חיובית, דוגמה לכך היא העובדה שאף שסבל ממחלות רבות היה מעודד את חסידיו ולא התלונן על מחלותיו. היה אומר לשואלים אותו כיצד הוא מצליח לסבול את מחלותיו:"וכי מה יש לי לסבול את הרגע שעבר? כבר עבר. את הרגע שיהיה? עוד לא הגיע, אין לי אלא לסבול את הרגע עכשיו, רגע אחד- אני לא יכול לסבול?"

המגיד מקוז'ניץ השקיע עמל רב בפרסום ספרי קדמונים, מכתבי המקובלים שלפני האר"י, ובעיקר את כתבי מהר"ל מפראג. יצחק הרשקוביץ הראה כיצד באמצעות פרסומים אלה ביקש המגיד להעשיר את מאגר המקורות הרעיוניים שלו, אל מעבר לגבולות הזוהר ותורת האר"י.

מסיפוריו
* מרטין בובר מספר מעשה של הרבי מקוז'ניץ, לפיו הרבי חלם לילה אחד, שבא אליו נגן מצילתיים מעולם התוהו, וביקש מהרבי להציל אותו משם. הוא הזכיר לרבי שהיה נגן בחתונתו, ושניגן בה מנגינה שאיש לא יכל לחזור עליה. הרבי הציל את האיש בכך שבשבת הקרובה, שר את השיר ההוא, ואכן איש לא יכל לחזור על המנגינה. אך עצם הסיפור על כך, והקהל ששב ושמע את הניגון, מהווה את ישועת האיש ומנגינתו. ‏‏

* שאשה באה למגיד מקאזניץ והתלוננה שבעלה רוצה לגרשה, משום שהוא רואה אותה כמכוערת. שאל המגיד: ומה את אומרת על כך? ענתה: אבל כשנשא אותי לאשה הייתי יפה בעיניו. בכה המגיד, פנה לשמיים וקרא: ריבונו של עולם! אנחנו אולי מכוערים בעיניך כעת. האינך יכול לזכור את ימי נעורינו, כאשר אהבת אותנו?

* הרב ש"ז כהנא רשם סיפור וניגון שסופר על ידי קבוצה גדולה של יהודי ברית המועצות שהגיעו אליו לסדר בשנות ה-50. הניגון והסיפור שימשו להם השראה לאורך הדורות, והביאה אותם לבוא לסדר הפסח ההוא.  לפי המסופר, חייל יהודי מהקנטוניסטים החטופים ברח מיחידתו כדי להגיע לסדר פסח, והגיע מלוכלך כולו, ועם שני תרמילים, לסדר פסח שערך המגיד מקוז'ניץ (קאזניץ), פרץ אל בית המדרש, התיישב ליד הרבי, והסביר לו שהתרמילים הם אוצר הצער שאסף במשך השנים. בשעת השיר "חסל סידור פסח", הגיש לרבי את אחד התרמילים, והחל לרקוד איתו ולשיר בשיבוש לשון: "פדיון לציון ברינה", במקום "פדויים לציון ברינה". הרב והחייל יצאו בריקוד אל ההרים כששניהם שרים את השיר הזה, שהושר בפי היהודים הללו במשך דורות. ‏‏

* בעת מלחמת נפוליאון בשנים תקע"ג-תקע"ה (1773 - 1775), היה המגיד - אחד המאמינים בכך שניצחונו של נפוליאון יביא את המשיח. ישנם מעשי חסידים שונים על תוצאת המחלוקת בין המצדדים והמתנגדים לנפוליאון, ועל פעולותיהם המאגיות להבאת המשיח. בסופו של דבר המגיד נפטר ראשון מחבורת המצדדים, ואחריו נפטרו בתוך זמן קצר אחרים.

ספריו
*בית ישראל - פירוש על הש"ס
*]]
*]]
*אור ישראל - פירוש על תיקוני הזוהר
*]]
*]].
*]]
*שארית ישראל פירוש על מדרשים
*רמזי ישראל הערות על ספרי קבלה
*])]
*הגדה של פסח גאולת ישראל - ילקוט עבודת ישראל
*עבודת ישראל - הוצאת מכון שפתי צדיקים, איגוד תורותיו וספריו של המגיד מקוז'ניץ. כולל את הפירוש על הש"ס, על התורה ועל מסכת אבות.

תלמידיו
*רבי איתמר מקונסקיוולה 
*רבי אליעזר בן רבי יעקב הלוי הורוויץ הידוע בכינויו רבי אלעזר מטרנוגרד
*הרב אריה לייבוש מלאנצוט וקישינב בעמ"ח "גבורות אריה" ו"חומת אריאל"
*הרב דוד יצחק ברומברג (חריף), המלבה"ד של ספרו של המגיד "בית ישראל"
*רבי יהודה ליב מזקילקוב
*רבי יחזקאל בן צבי הירש טאוב, אבי חסידות מודז'יץ
*רבי יצחק מאיר אלתר בן הרב ישראל רוטנברג, אבי חסידות גור הידוע בכינויו ה"חידושי הרי"ם"
*רבי ישעיהו בן יעקב משה מושקאט מוורשא
*רבי ישכר בר מרדושיץ בן רבי יצחק מראדושיץ הידוע בכינויו ה"סבא קדישא"
*רבי משה מזאלושין
*רבי נפתלי צבי הורוביץ מרופשיץ
*רבי קלונימוס קלמן הלוי עפשטיין הידוע בכינויו ה"מאור ושמש"
*רבי שמחה בונים בן רבי צבי הירש מפשיסחא

קישורים חיצוניים

* 
* 
* יצחק הרשקוביץ,, דעת 69-68 (תש"ע), עמ' 31-15.
* 
* 

הערות שוליים



 
 
 
 
 
 
 


טרנטה הוא כינוי סלנג לכלי רכב ישן שיכולותיו המכניות מוגבלות, ולעתים אף אינו מסוגל לנוע. אין הכוונה לרכבי אספנות שמורים היטב, אלא למכוניות זולות ולרוב גם מוזנחות. 

מקור המילה הוא, ככל הנראה, במילה האוקראינית drantye שמשמעה "סחבה". מילה זו נקלטה ביידיש כ"טרנטה" ושימשה כינוי לחפץ שהתבלה, התיישן והפך חסר ערך.

אף שהשימוש הנפוץ כעת הוא בהתייחסות לרכב בלוי ביותר, מקובל להשתמש במילה גם לתיאור מוצר בעל ליקויים רבים שאינו יכול להגשים את ייעודו באופן משביע רצון. בעבר נעשה במילה שימוש גם לתיאור אדם חסר תוחלת, אך שימוש כזה אינו שכיח כיום.

הביטוי "טרנטה דה-לוקס" (לפעמים נכתב "דלוקס") נועד לתאר טרנטה במצב ירוד במיוחד. אחד משיריה של להקת "איילון" שפעלה בישראל בשנות החמישים של המאה ה-20 נקרא "טרנטה דה-לוקס" והשווה בלעג בין המדינה לבין מכונית מאותה שנת ייצור.

הביטוי "טרנטה, אבל לפניך" ששימש תחילה כסטיקר הומוריסטי שנתלה על הצד האחורי של מכוניות ישנות, קיבל גם הוא משמעות שאולה. כיום משתמשים בו לתיאור של אדם, גוף או מוצר בעל ליקויים רבים שבכל זאת זכה להישגים, או באופן כללי יותר למי שעקף את מתחריו מעמדת נחיתות ברורה.

כאשר הטרנטה מגיעה למצב שבו עלות תחזוקתה גבוהה מדי, נדרש בעליה להחלטה על גורלה. יש הנוטשים אותה ברחוב, כמכונית חונה, (פעולה אסורה על-פי חוק), ושם היא שוהה עד שהרשות המקומית, בנוהל הקבוע לכך, מפנה אותה למגרש גרוטאות. יש המוכרים אותה (או מוסרים אותה) לפירוק, כדי שתשמש כמקור לחלקי חילוף לטרנטה שעדיין נוסעת. החל משנת 2010 מדינת ישראל מעודדת בעלי מכוניות שיוצרו לפני עשרים שנים ומעלה להביאן לגריטה; בתמורה משלמת המדינה לבעלים סכום של 3,000 ש"ח.

קישורים חיצוניים
*, הנחשבת לטרנטה
* קרן נתנזון,, ynet,  28.2.2008

הערות שוליים


 
 

הדקדוק המסורתי נוהג לעתים להגדיר משפט כ"רצף מילים (מילה אחת אינה נחשבת כמשפט) המייצג מחשבה שלמה", או הגדרות דומות אחרות. אלא שהגדרה שכזו היא כמעט חסרת ערך: מהי "מחשבה שלמה"? והאם באמת מחשבה שלמה היא בהכרח משפט? ניסיון להגדיר באופן מדויק וברור מהו משפט מתברר כמשימה קשה ביותר. 

גם הגדרות בנוסח "משפט הוא צירוף של נושא ונשוא" הן חסרות ערך, כי כדי להגדיר מהו נושא חייבים להגדיר תחילה מהו משפט (נושא הוא בהכרח נושא של משפט, ולא ניתן להגדיר נושא בלי להניח מראש שיודעים מהו משפט). לכן, זוהי הגדרה מעגלית.

הדקדוק הגנרטיבי ניגש לשאלה זו בצורה שונה. ראשית, משפט הוא מבנה תחבירי, והגדרת משפט אינה מתבססת על המשמעות או על מטרת השימוש. שנית, משפט הוא לא יותר מאשר סוג ספציפי של צירוף תחבירי. כשם שצירוף שמני או צירוף פעלי ניתנים להגדרה באופן מבני לחלוטין (למשל, צירוף של מיידע ושם עצם הוא צירוף שמני), ניתן להגדיר גם משפט באופן מבני. למשל, צירוף שמני שאחריו צירוף פעלי המתאים לו במין ומספר יהיה משפט.

מובן שזו רק דוגמה לסוג אחד, פשוט במיוחד, של משפט; ויש צורך לוודא שמתקיימים כל התנאים המבניים האחרים כדי שניתן יהיה לקבוע שמדובר במשפט תקין. למעשה, לא תהיה זו הגזמה להגיד שהתחביר הגנרטיבי כולו מהווה מסגרת תאורטית שלמה שבאה לענות על השאלה "מהו משפט", ותשובה מלאה לשאלה זו אפשרית רק על סמך הבנה מעמיקה של כל פרטי התאוריה.

העובדה שמשפט משמש לעתים קרובות להבעת רעיונות היא עובדה פרגמטית: המבנה התחבירי שנקרא "משפט" מקבל משמעות באופן שיטתי, לפי חוקי הסמנטיקה הקומפוזיציונלית; וכללי השימוש בשפה קובעים לאיזה סוג של הקשר מתאים כל סוג של משמעות. בפרגמטיקה מבחינים בין משפט, שהנו קבוע ונושא משמעות קבועה לבין מבע, הנמצא רק בהקשר של מקום וזמן.

ראו גם
* משפט ערטילאי

לקריאה נוספת
* יפעת שרעבי, סודות התחביר, 2004.


 
 

הובארט (באנגלית: Hobart) היא בירת מדינת טסמניה שבאוסטרליה.

גאוגרפיה
הובארט ממוקמת בשפך נהר דרוונט בחופה הדרום-מזרחי של המדינה.
המע"ר ממוקם בגדה המערבית של הנהר, והפרוורים של העיר פרוסים על שתי גדות הנהר ועל הגבעות סביב, לרגלי הר ולינגטון.
אזור העיר הובארט רבתי מורכבת משלושה ערים נפרדות - הובארט, גלנורצ'י וקלארנס, וכן שתי עיירות - קינגבורו וברייטון.

אקלים
אקלימה של העיר הובארט ממוזג, ומורגשות בה ארבע עונות שנה, כאשר עונת הקיץ היא בין דצמבר לפברואר.
נתוני אקלים ממוצעים:
* טמפרטורת מקסימום בקיץ: 21.1°C
* טמפרטורת מינימום בקיץ: 11.9°C
* טמפרטורת מקסימום בחורף: 12.5°C
* טמפרטורת מינימום בחורף: 5.4°C
כמות המשקעים הממוצעת היא 628 מילימטרים של גשם, כאשר החודש הגשום בשנה הוא אוקטובר (63 מילימטרים) והחודש היבש הוא פברואר (40 מילימטרים גשם בממוצע).

אוכלוסייה
נכון לשנת 2001 מתגוררים בעיר רבתי 191,169 תושבים, ובעיר עצמה 47,319 תושבים.

ממשל
אזור העיר רבתי מהווה חמישה אזורי ממשל מקומי - העיר הובארט, גלנורצ'י, קלרנס, קינגובורו, וברייטון.
העיר הובארט מנוהלת על ידי מועצה בת 12 חברים בראשה הלורד ראש העיר של הובארט – רוב ולנטיין. חברי המועצה נבחרים אחת לשנתיים.

כלכלה ותיירות
נמל הובארט משמש הנמל העיקרי לכל הפעילויות של אוסטרליה וצרפת באנטארקטיקה.
בעיר מצויה תעשיית ייצור קטמרנים וכן הפקת אבץ. בעיר מפעל ייצור של קדבורי.
כמו כן מתבססת כלכלת העיר על התיירות.

היסטוריה
הובארט היא העיר השנייה בעתיקותה באוסטרליה (אחרי סידני).
העיר נוסדה בשל חששם של הבריטים מחוקרי ארצות צרפתיים, כמושבת עונשין בשנת 1803. המושבה הוקמה ברדיסון קואוב, ובשנת 1804 עברה למיקומה הנוכחי של העיר. תושבי המקום - שבט טסמני נווד שהתגורר במקום, בשם "מוהניר" נהרג לאחר מספר חיכוכים עם המתיישבים האירופים, ובשל הדבקות ממחלות אירופאיות.

צ'ארלס דרווין ביקר במקום בפברואר 1836 במסגרת מסעו באונייה "ביגל".

העיר גדלה בשל הנמל הטבעי המצוי בשפך נהר דרוונט והפכה להיות מרכז לתעשיית ציד הליוויתנים בדרום האוקיינוס השקט.

תרבות
הקזינו החוקי הראשון באוסטרליה נפתח במלון ורסט פוינט בהובארט בשנת 1973.

בהובארט מצוי התיאטרון הוותיק ביותר באוסטרליה - "תיאטרון רוייל".

תקשורת
העיתון העיקרי של הובאטר הוא המרקיורי אשר נוסד על ידי ג'ון דיוויס בשנת 1854 ומפורסם באופן רצוף מאז ועד ימינו.

עד שנת 1986 היו שתי תחנות טלוויזיה בעיר (TVT-6 ורשות השידור האוסטרלית. החל משנת 1986 החלו לשדר מספר רב של ערוצי טלוויזיה בעיר.

בעיר מספר תחנות רדיו מקומיות.

ספורט
בשל העובדה שצפיפות האוכלוסייה בטסמניה נמוכה ביותר - ופיזור האוכלוסייה רב, מהוות קבוצות הספורט של הובארט, למעשה, את קבוצות הספורט המדינתיות.
טסמניה טייגרס (Tasmanian Tigers - טיגריסי טסמניה) היא קבוצת הקריקט המדנתית.
טסמניה אינה משתתפת בליגות הכדורסל, כדורגל וכדורשת של אוסטרליה בשל מיעוט האוכלוסייה וחוסר בתמיכה כלכלית לקבוצות הספורט.

הובארט היא נקודת הסיום של מרוץ היאכטות סידני-הובארט אשר מתחיל בסידני ביום הקופסאות, וסיומו מהווה חלק מפסטיבל הקיץ של הובארט.

הובארט מהווה את נקודת הסיום של מרוץ המכוניות טארגה טסמניה הנערך מידי שנה באפריל (החל משנת 1991).
הובארט גם מארחת מידי שנה טורניר טניס בתחילת עונת הטניס המקצוענית.

השכלה
בהובארט נמצא הקמפוס הראשי של אוניברסיטת טסמניה. הקמפוס ממוקם בסנדי ביי.

מכללות נוספות המצויות בעיר הם מכללת הובארט, המצוייה על פסגת הר נלסון, דרומית לעיר, וכן מכללת אליזבת ומכללת גווילפורד יאנג.

תחבורה
מרבית התחבורה הציבורית בעיר מתבססת על רשת האוטובוסים של העיר. רשת של חשמליות שהייתה בעיר נסגרה בשנות ה-50 של המאה ה-20.

בקרבת העיר נמצא שדה התעופה הבינלאומי הובארט וכן שדה התעופה המקומי קיימברידג' אירודרום.

טריוויה
מרי נסיכת הכתר של דנמרק נולדה וגדלה בטארונה, פרוור דרומי של הובארט.

ערים תאומות
*  יאצ'ו, יפן
*  ל'אקווילה, איטליה 

קישורים חיצוניים

*
*

הערות שוליים


 
 


רום כרמל היא הנקודה הגבוהה ביותר בהר הכרמל בגובה 546 מ' מעל פני הים . הנקודה נמצאת באזור  הכרמל הגבוה במרכז הקשת של ציר האורך  הר אלון – גבעת האנטנה  (ליד תחילת  כביש 7212),  מצפון-מערב  לעספיא יישוב דרוזי על הר הכרמל. ליד הנקודה עובר כביש 672.  תושבי עספיא מכנים את הגבעה עליה נמצאת הנקודה  "אלקַמְבּוּעָה א-דַּרַזִיֶה" שפירושו "הכיפה הדרוזית". נקודת רום כרמל הוא חלק ממסלול שביל ישראל בדרכו מנחל נחש על המורדות המזרחיים של הכרמל לנחל חיק במורדות המערביים.

הפסגה שטוחה לאחר שיושרה בעבר. הקרקע  האופיינית לגבעה היא רנדזינה בהירה חרסיתית שנוצרה מסלעי גיר.

הצמחייה האופיינית לגבעה הם עצי אורן ירושלים הנטועים במדרונות  הגבעה וחוסמים את התצפית בעיקר לכוון דרום. על המדרון המזרחי הפונה לשכונה המערבית של עספיא צומחים שיחים רבים של רתמה קוצנית. צמח זה צומח בארץ ישראל רק בכרמל לאורך קו פרשת המים בקטע הכביש בין אוניברסיטת חיפה – דלית אל כרמל, במקום בו מצויה אדמה שמקורה בסלע משקע קירטון. מנקודת הפסגה יש תצפית לכוון הרי הגליל העליון והגליל התחתון.

לקריאה נוספת
*מדריך ישראל החדש כרך 5: הכרמל וחופו ורמות מנשה, בעריכה סלמאן אבו רוכן ויעקב שורר, הוצאת משרד הביטחון 2001 עמ' 198 
*מנחם מרקוס, הר הכרמל סקר נוף ומסלולי טיול, רשות שמורות הטבע, 1997 , עמ' 66



מדריגל הוא צורה מוזיקלית מתקופת הרנסאנס. המוזיקה נכתבה לטקסט חילוני, בדרך כלל באיטלקית, ב-3 עד  6 קולות. מקור המדריגל בפרוטולה, וכן ניכרות בו השפעות המוטט והשאנסון הצרפתי של הרנסאנס. הקשר בינו לבין המדריגל האיטלקי משלהי המאה ה-13 והמאה ה-14 הוא בעיקר בשם: המדריגלים ההם נכתבו ל-2 או 3 קולות ללא ליווי, או בלוויית כלים, שהכפילו את הקווים הווקאליים.

כמו המוטט, גם המדריגל שם דגש על פוליפוניה, אך במקביל ייחס חשיבות ל"ציורי מילים", להרמוניות ולמרווחים בלתי שגרתיים ודיסוננטיים. המדריגל החל דרכו באיטליה בסביבות שנת  1520, כחלק מן ההתפתחות העצומה שחלה בשירה. לאורך המאה ה-16 נפוצו באיטליה מאות אלפי מדריגלים. 

המדריגל היה הצורה החילונית החשובה ביותר במוזיקה של אותם ימים. הוא פרח בעיקר במחצית השנייה של המאה ה-16 ואיבד מחשיבותו בעשור השלישי של המאה ה-17, כאשר הודח ממעמדו עם עלייתן של צורות חילוניות חדשות יותר כמו האופרה והתמזג עם הקנטטה והדיאלוג.
 
עליית המדריגל החלה ב"ספר המדריגלים הראשון" של פיליפ ורדלו, שיצא לאור בונציה בשנת 1533. היה זה הספר הראשון של מדריגלים בני-זיהוי. ההצלחה שזכה לה הביאה להתפשטות מהירה של הצורה, תחילה באיטליה ועד סוף המאה לעוד כמה ארצות באירופה. באנגליה, בעיקר, זכה המדריגל להערכה רבה מאז פרסום "מוזיקה טרנסאלפינה" של ניקולאס יונג בשנת 1588, קובץ מדריגלים איטלקיים עם טקסטים מתורגמים, שפתח תרבות מדריגלים משלו. המדריגל האריך ימים באנגליה יותר מבשאר אירופה: מלחינים המשיכו ליצור מדריגלים באיכות מפתיעה גם לאחר שהצורה יצאה מן האופנה ביבשת (ראו אסכולת המדריגל האנגלי).

כותבי מדריגלים מאוחרים גילו כושר המצאה ותחבולנות בעיקר במה שכונה "מדריגליזמים" - קטעים שבהם המוזיקה הנלווית למילה מסוימת מבטאת את משמעותה, לדוגמה, שירת המילה riso (חיוך) בתרוצת צלילים מהירים, המחקים צחוק, או sospiro (אנחה) בצליל, הנשמט אל זה שמתחתיו. טכניקה זו ידועה גם כ"ציור מילים" ואפשר למצוא אותה לא רק במדריגלים אלא גם במוזיקה ווקאלית אחרת מאותה תקופה. החשובים ביותר במחברי המדריגלים המאוחרים הם ללא ספק לוקה מארנציו, קרלו ג'זואלדו וקלאודיו מונטוורדי, שמיזג בשנת 1605 את הבאסו קונטינואו אל תוך הצורה וב-1638 חיבר את הספר "מדריגלים של מלחמה ואהבה" Madrigali guerrieri et amorosi שהוא, מכל מקום, דוגמה למדריגל של הבארוק המוקדם. חלק מן היצירות בספר זה אינן קשורות כלל למדריגל א-קאפלה של המאה הקודמת.

מלחיני מדריגלים מוקדמים

* יאקוב ארקאדלט   Jacques Arcadelt
* אדריאן וילארט  Adrian Willaert
* קוסטאנצו פסטה  Costanzo Festa
* צ'יפריאנו דה רורה Cypriano de Rore
* פיליפ ורדלו  Philippe Verdelot
* ברנרדו פיסאנו  Bernardo Pisano
* פאולו בלאסיו   Paolo Bellasio
* ויטוריה אליאוטי Vittoria Aleotti

מלחיני המדריגל הקלאסי

* אורלנדו לאסוס  Orlandus Lauusu
* אנדריאה גבריאלי Andrea Gabrieli
* קלאודיו מונטוורדי Claudio Monteverdi  
* ג'ובאני פלסטרינה Giovanni Pierluigi da Palestrina
* פיליפה דה מונטה  Philippe de Monte
* ג'ובאני אנימוצ'ה Giovanni Animuccia
* מארק אנטוניו אינג'ניירי Marc'Antonio Ingegneri

מלחיני המדריגל המאוחר

* ג'אקה דה ורט  Giaches de Wert
* לוצאסקו לוצאסקי Luzzasco Luzzaschi
* לוקה מארנציו Luca Marenzio
* קרלו ג'זואלדו Carlo Gesualdo
* סיג'יזמונדו ד'אינדיה Sigismondo d'India
* ג'ובאני דראגוני Giovanni Andrea Dragon
* אניבאלה סטאבילה Annibale Stabile,
* ג'ובאני מריה נאנינו Giovanni Maria Nanino
* אמיליו דה קאבליירי Emilio de' Cavalieri
* פליצ'ה אנריו Felice Anerio

מלחינים של מדריגלי בארוק "קונצרטנטיים" (בליווי כלים)

* אורציו וקי Orazio Vecchi
* אדריאנו בנקיירי Orazio Vecchi
* ג'וליו קאצ'יני Giulio Caccini
* קלאודיו מונטוורדי 
* היינריך שיץ  Heinrich Schütz
* האנס ליאו האסלר Hans Leo Hassler
* יוהאן הרמן שיין  Johann Hermann Schein

אסכולת המדריגל האנגלי

* ויליאם בירד  William Byrd
* ג'ון דאולנד  John Dowland
* ג'ון פארמר   John Farmer
* אורלנדו גיבונס Orlando Gibbons
* תומאס מורלי Thomas Morley
* תומאס טומקינס Thomas Tomkins
* תומאס וילקס  Thomas Weelkes 
* ג'ון וילבי John Wilbye


 
פרוטוקול דיפי-הלמן (Diffie-Hellman) הוא הפתרון המעשי הראשון לבעיית העברת מפתח הצפנה. הפרוטוקול מאפשר לשני משתתפים שלא נפגשו מעולם לשתף ביניהם מעל גבי ערוץ פתוח (שאינו מאובטח) מפתח סודי לצורך העברת מסרים מוצפנים. בצופן סימטרי מקבל הצופן צריך להשיג עותק מהמפתח הסודי שבאמצעותו בוצעה ההצפנה, על מנת לפענח את המסר המוצפן. העברת מפתח סודי לידי מקבל הצופן כרוכה בסיכון לחשיפתו. יתרה מזו, הצורך באיחסון מפתח ההצפנה במקום שמור לאורך זמן אף הוא יצר קושי רב, בעיקר כאשר מספר המפתחות שצריך לשמור גדול. ככל שהמסרים תפחו וככל שהטכנולוגיה התקדמה, במיוחד עם עלייתן של רשתות התקשורת כמו האינטרנט, כך הלכה והחריפה הבעיה. פרוטוקול דיפי-הלמן מתמודד עם בעיה זו בשיטה אסימטרית. הפרוטוקול פוטר מהצורך לשמור מפתח הצפנה סודי לאורך זמן; תחת זאת המצפין יכול להכין מפתח הצפנה סודי לפי הצורך, להצפין באמצעותו את המסר, ואז להצפין את מפתח ההצפנה עצמו ולשלוח אותו אל המקבל כשהוא מוצפן. כך אין חשש מפני חשיפה.

בטיחות הפרוטוקול מסתמכת על הקושי שבפתרון בעיית דיפי-הלמן, הדומה לבעיית הלוגריתם הדיסקרטי. הגרסה הבסיסית המתוארת להלן מספקת הגנה על סודיות המפתח המשותף כנגד יריבים פסיביים בלבד המסוגלים לצותת לערוץ התקשורת, אולם אינה מספקת הגנה מפני יריב אקטיבי המסוגל ליירט מסרים ולשנותם. למעשה, הפרוטוקול אינו מספק את מה שקרוי "אימות זהויות המשתתפים". המשתתפים בפרוטוקול יכולים להיות סמוכים ובטוחים כי מלבדם אין איש יודע מהו המפתח ששיתפו, אולם אינם מקבלים כל ערובה כל אחד לגבי זהות המשתתף האחר.

פרוטוקול דיפי הלמן הוצג לראשונה ב-1976 על ידי ויטפילד דיפי ומרטין הלמן, במאמר "כיוונים חדשים בהצפנה"^#קישורים חיצוניים, המהווה ציון דרך בתולדות ההצפנה המודרנית. במאמרם הציגו דיפי והלמן רעיון מהפכני לאותה עת - רעיון המפתח הפומבי. הם הראו כיצד רעיון זה יכול לפתור את בעיית העברת מפתח הידועה מבלי שהמשתתפים ייאלצו להיפגש כלל. כמו כן הראו לראשונה כיצד ניתן ליישם חתימה דיגיטלית בעזרת מפתח פומבי. הרעיונות שהציגו הובילו לאחר מכן להמצאות נוספות בתחום זה, כמו RSA, צופן אל-גמאל, חתימת אל-גמאל וכן DSA.

הגרסה הבסיסית היא כדלהלן:

הכנה חד-פעמית: 
המשתתפים בפרוטוקול אליס ובוב, לצורך העניין (A ו-B) בוחרים ומפיצים באופן ציבורי, ראשוני <Math Formula> גדול ויוצר <Math Formula> של <Math Formula> כאשר <Math Formula>. בסיום הפרוטוקול A ו-B משתפים ביניהם מפתח הצפנה <Math Formula>, בצורה מאובטחת (כך שאף גורם זר לא יכול לדעת מהו). מפתח זה יכול לשמש להצפנת מסרים באמצעות אלגוריתם סימטרי כלשהו.

מסרי הפרוטוקול:
#<Math Formula>: <Math Formula>
#<Math Formula>: <Math Formula>

פעולות הפרוטוקול:
#A בוחר שלם אקראי סודי <Math Formula> כאשר <Math Formula> ושולח ל-B את מסר 1 לעיל.
#B בוחר שלם אקראי סודי <Math Formula> כאשר <Math Formula> ושולח ל-A את מסר 2 לעיל.
#B מקבל את <Math Formula> ומחשב את המפתח המשותף כ-<Math Formula>.
#A מקבל את <Math Formula> ומחשב את המפתח המשותף כ-<Math Formula>.

אליס ובוב שידרו זה לזה את הערכים <Math Formula> ו-<Math Formula> בהתאמה. נניח שמאזין נסתר הצליח לקלוט את שני המספרים הללו. המאזין נאלץ לחשב בעזרתם את <Math Formula> (כאשר <Math Formula> ו- <Math Formula> פומביים), מכיוון ש- <Math Formula> ו- <Math Formula> אינם ידועים לו (שכן הם מעולם לא שודרו). בעיה זו (חישוב <Math Formula> מתוך <Math Formula> ו- <Math Formula>) נקראת בעיית דיפי-הלמן, ונחשבת לבעיה קשה אם <Math Formula> הוא מספר גדול.

מאזין המסוגל לחשב את <Math Formula> מתוך הערך של <Math Formula>, יכול לחשב את ה'סוד' של אליס ובוב. חישוב <Math Formula> מתוך <Math Formula> נקראת בעיית הלוגריתם הדיסקרטי, ואף היא נחשבת לבעיה קשה. מי שיכול לפתור את בעיית הלוגריתם הדיסקרטי באופן יעיל, בוודאי יכול לפתור גם את בעיית דיפי-הלמן המקבילה באופן יעיל. ההיפך אינו ידוע: עדיין לא נמצאה הוכחה לכך שהיכולת לפתור את בעיית דיפי-הלמן שקולה ליכולת לפתור את בעיית הלוגריתם הדיסקרטי.

כאמור כל הפעולות מבוצעות מודולו הראשוני <Math Formula>. החישוב המודולרי הכרחי לצורך בטיחות הפרוטוקול כיוון שבלעדיו, אליס משדרת את המספר השלם <Math Formula>, כאשר <Math Formula> ידוע לכל. במקרה הזה בעיית הלוגריתם הדיסקרטי קלה מאוד לפתרון, מכיוון שמספר הספרות העשרוניות הדרושות לכתיבת <Math Formula> קרוב למספר הספרות של <Math Formula> כשהוא מוכפל בנעלם <Math Formula>. כדי למצוא את <Math Formula> די לחלק את מספרי הספרות זה בזה. מאידך חישוב <Math Formula> מתוך השארית לאחר חילוק <Math Formula> ב-<Math Formula> אינו קל.

בטיחות
פרוטוקול דיפי הלמן מתבסס כאמור על בעיית הלוגריתם הדיסקרטי בחבורות. הדרך העדיפה היא ליישמו מעל החבורה הכפלית <Math Formula> או החבורה הכפלית <Math Formula>. הרעיון הוא שבחבורות אלו חישוב לוגריתמים קשה הרבה יותר מבחינה חישובית, מהעלאה בחזקה, קיימים אלגוריתמים פולינומאליים לחישוב חזקות גדולות מודולו <Math Formula>. כמו כל שיטת מפתח-פומבי, בטיחות הפרוטוקול תלויה בגודל המספר הראשוני <Math Formula>. כאשר לפי המקובל כיום <Math Formula> אמור להיות לפחות בסדר גודל של כ-2000 סיביות. כדי למנוע תקיפת הפרוטוקול באמצעות אלגוריתמים ידועים לפתרון לוגריתמים בחבורות. דרך אחרת ליישום פרוטוקול דיפי-הלמן היא, מעל קבוצת הנקודות בעקומה אליפטית מעל שדה סופי, רעיון זה הוא חלק ממערכת ECC שנחשבת כיעילה מאוד ויחודה הוא בגודל המפתח, שיכול להיות קטן באופן משמעותי, זאת מבלי לאבד מבטיחותו.

פרוטוקול דיפי הלמן ניתן לשינוי באופן שיספק גם אימות זהויות, על ידי קביעת הערכים <Math Formula> ו-<Math Formula> מודולו <Math Formula> כמפתחות ציבוריים של כל משתמש ואז על ידי חתימה על המפתחות (באמצעות סרטיפיקט) ניתן להבטיח את שייכותם לכל משתמש בהתאמה. בדרך זה ניתן מענה לבעיית אימות הזהויות.

למרות שאולי נדמה כי פרוטוקול דיפי הלמן מספק למשתתפים בו הגנה על אופן בחירת המפתח ומונע שליטה חד צדדית באופן בו הוא נבחר. למעשה, הצדדים מסוגלים להשפיע על אופן בחירת המפתח על ידי בחירת <Math Formula> או <Math Formula> קטנים במכוון. לדוגמה בחירת מעריך <Math Formula> גורמת לכך שהמפתח יהיה בעצם <Math Formula>. באופן דומה הפרוטוקול המתואר לעיל פגיע במיוחד להתקפה הבאה: אם <Math Formula> (כאשר <Math Formula> קטן כגון <Math Formula> ו-<Math Formula> ראשוני), אזי <Math Formula> הוא מסדר <Math Formula> (ואז <Math Formula>). תוקף אקטיבי כמתואר לעיל, יכול להחליף את המסרים ששלחו המשתתפים בערכים <Math Formula> וכן <Math Formula> בהתאמה, בכך גורם למפתח המשותף <Math Formula> להיות <Math Formula>. כתוצאה מכך, ערכו של <Math Formula> יהיה בטווח <Math Formula> או <Math Formula>. כלומר יש צורך להבטיח כי המעריכים <Math Formula> ו-<Math Formula> יהיו בטווח המותר וכן שלא שונו בידי גורם זדוני כלשהו במהלך הפרוטוקול.

דוגמה
הדוגמה ניתנת במספרים קטנים לצורך המחשה בלבד; במציאות ביטחון הפרוטוקול דורש שהראשוני <Math Formula> יהיה גדול כאמור לעיל.

נבחר את המספר הראשוני <Math Formula> ו- <Math Formula> הוא יוצר של <Math Formula>. A בוחר את <Math Formula>. B בוחר את <Math Formula>. A שולח ל-B את <Math Formula>. B שולח ל-A את <Math Formula>. המשתתפים מחשבים את המפתח המשותף כדלהלן. 
 B מחשב את::<Math Formula>, 
A מחשב גם הוא את::<Math Formula>. כעת בידי שניהם מפתח <Math Formula> זהה.

הכללות
במקום לעבוד בחבורה הכפלית של המספרים מודולו הראשוני p (שהיא חבורת אוילר של p), אפשר לעבוד בכל חבורה ציקלית אחרת. השותפים צריכים לפרסם את החבורה G ואת האיבר a, ואז לחזור על התהליך כמתואר לעיל. הבעיות הניצבות בפני המאזין הסמוי נקראות 'בעיית דיפי-הלמן' ו'בעיית הלוגריתם הדיסקרטי' בחבורה G, בהתאמה.

מגבלות
המגבלה העיקרית של פרוטוקול דיפי-הלמן היא רגישותו להתקפת אדם שבתווך, בה גורם שלישי (איב) מנהלת את הפרוטוקול עם אליס ובוב במקביל, כאשר היא מתחזה לצד השני. באופן זה, אליס ואיב מסיימות את הפרוטוקול עם מפתח הצפנה אחד, ואיב ובוב מסיימים הרצה אחרת של הפרוטוקול עם מפתח הצפנה שני. אליס בטוחה שהיא מדברת עם בוב ישירות, אך למעשה היא מדברת עם איב (אשר מממסרת את ההודעות אל בוב). לפתרון בעיה זו נדרש אימות זהות.

ראו גם
* צופן אל-גמאל
* אל-גמאל (חתימה דיגיטלית)
* החלפת מפתחות קוונטית

קישורים חיצוניים, מאמרם המפורסם של ויטפילד דיפי ומרטין הלמן, אוניברסיטת סטנפורד, קליפורניה (1976)


 
 

מסכתות קטנות הן קבוצת חיבורים הערוכים בסגנון המשנה. הן נחשבות בדרך כלל כברייתות (כלומר ספרות ששייכת לתקופת התנאים), אולם חלקן נכתב בתקופות מאוחרות יותר. המסכתות הקטנות נבדלות מן התוספתא בכך שחלק מהן מאוחרות, ובכך שבניגוד לתוספתא - רובן אינן ערוכות לפי סדר המסכתות המשנה.

המסכתות הקטנות נדפסות בדרך כלל בסוף סדר נזיקין במהדורות של התלמוד הבבלי. בשמונה הראשונות יש הרבה חומר מקורי שלא נמצא במקומות אחרים בספרות חז"ל, ובשבע האחרונות יש לרוב ליקוט ממקומות אחרים.

רשימת המסכתות הקטנות
*אבות דרבי נתן – מסכת זו ערוכה ברובה לפי הסדר של מסכת אבות (ומעין התוספתא, הערוכה כאמור לפי סדר המשנה).  במהדורת שכטר יש שתי גרסאות על פי כתבי יד: בנוסח א (המקובל בדפוסים) יש 41 פרקים, ובנוסח ב יש 48 פרקים.
*מסכת סופרים – יש שתי נוסחאות מקבילות אבל שונות בתלמוד הבבלי ובתלמוד הירושלמי.
*אבל רבתי – הלכות קבורה, הספד ואבלות (נקראת גם מסכת שמחות בלשון סגי נהור).
*מסכת כלה – אירוסין, נישואין, יחסי אישות. מסכת זו נחשבה בין המסכתות הפחות נלמדות עד כדי כך שמהווה מדד לתלמיד חכם בעל ידע מקיף ש"שולט אפילו במסכת כלה".
*כלה רבתי – הרחבה למסכת הקודמת, ערוכה בצורת משנה וגמרא.
*דרך ארץ רבה – נימוסין, בין אדם לחברו.
*דרך ארץ זוטא – הדרכות מוסר לתלמידי חכמים: עצות לביקורת עצמית וצניעות.
**פרק השלום –נקרא על שם תחילתו "גדול השלום" על דרכי השלום בין אדם לחברו. פרק השלום הוא הפרק האחרון של "דרך ארץ זוטא", אבל יש שמתייחסים אליו כמאמר בפני עצמו.
*מסכת עבדים - פירוט דיני עבדים. 
*מסכת גרים - דרכי קבלת גרים.
*מסכת כותים (שומרונים) - היחס בהלכה לכותים.

המסכתות הבאות הן מעין ליקוט של הלכות לפי נושאים (הנידונים גם במסכת מנחות פרק רביעי ובהלכות קטנות לרא"ש). הן מודפסות ברוב המהדורות אחר מסכת מנחות:
*ספר תורה.
*מסכת מזוזה.
*מסכת תפלין.
*מסכת ציצית.

הייתה גם מסכת "ארץ ישראל" שאבדה.

קישורים חיצוניים
* 
* 




דרך המשי (בסינית מסורתית: &#32114;&#32162;&#20043;&#36335;; בסינית פשוטה: &#19997;&#32504;&#20043;&#36335;; פרסית: &#1585;&#1575;&#1607; &#1575;&#1576;&#1585;&#1740;&#1588;&#1605;; בטורקית: İpek Yolu) היא סדרה של דרכים יבשתיות וימיות אשר קישרה בין צ'אנג-אן בסין (שִׂי-אָן של ימינו) לבין אנטיוכיה בסוריה, ועברו בה נתיבי המסחר העיקריים בין המזרח הרחוק ואירופה.

בעוד שהמוצרים עברו מן הקצה אל הקצה של הדרכים, הסוחרים עברו בדרך כלל רק חלקים קטנים מן הדרכים. מקור השם בביטוי הגרמני: Seidenstraße שטבע הגאוגרף הגרמני פרדיננד פון ריכטהופן במאה ה-19, בשל המסחר במשי שעבר בדרכים אלה.

דרכי מסחר אלה אפשרו את התפתחות האימפריה הרומית, סין והודו.

רקע היסטורי
עם ביות בהמות המשא, עוד בתקופה הפרהיסטורית, התאפשר לאדם הקדמון לשאת משקל יותר ויותר גדול של חפצים ממקום למקום, וכך גדל המסחר. ביות הסוסים בערך בשנת 4000 לפנה"ס וביות הגמל תקופה קצרה מאוחר יותר, אפשרו את המסחר על פני אזורים נרחבים באסיה ובאירופה.

הערבות הנרחבות ומכוסות הדשא המשתרעות בין האוקיינוס השקט לאפריקה ולאירופה, והיותן של ערבות אלה רצועה מפרידה בין השטחים החקלאיים לבין שטחי המדבר, אפשרו את תחילת תנועתן של שיירות סוחרים בשטחים פתוחים שאינם חקלאיים, מבלי לגרום עוינות עם יושבי השטחים החקלאיים.

דרכי המסחר הראשונות נוצרו כבר במאה ה-35 לפנה"ס. לאפיס לאזולי יובא למצרים מאפגניסטן כבר באלף הרביעי לפנה"ס.
במהרה נוצר הקישור בין שתי דרכי מסחר אלה. במצרים התגלה משי סיני משנת 1070 לפנה"ס.
עדויות לכך קיימות גם בתנך בו אנו שומעים על סוחרים ישמעלים הסוחרים בין כנען למצרים בסיפור יוסף ואחיו. מאוחר יותר קיימים אזכורים של סחר בעץ לבנוני עם חירם מלך צור, וסחר בתבלינים ואבנים יקרות עם  תרשיש ושבא.

בתקופת ההיסטוריון היווני הרודוטוס הוקמה דרך המלך הפרסית, שעברה מרחק של 2,857 ק"מ בין העיר שושן (סוסה) לאיזמיר שבטורקיה. הדרך אפשרה לסוחרים להחליף סוסים, וכן אפשרה לשליחים מלכותיים, באמצעות תחנות סוסים ומסחר לעבור את כל אורכה של הדרך ב-9 ימים (אף שלסוחרים לקחה הדרך כשלושה חודשים).

דרכים במרכז אסיה
החל משנת 130 לפנה"ס הוקמו שגרירויות של שושלת האן באסיה המרכזית, בשל רצונו של הקיסר הסיני וו לפתח את המסחר עם מרכז אסיה, ובעיקר עם הערים פרגנה ופרתיה.
השגרירויות הסיניות הגיעו עד לסוריה ולפרתיה, בעיקר בשל רצונם של הסינים לרכוש סוסים למטרות מלחמה. במקביל התפתחו קשרי המסחר עם האימפריה הרומית, שאליה נשלחו שגרירים מסין (שכונו על ידי הרומים "סרס"). ההיסטוריון הרומי פלורוס מתאר ביקור של שגרירים סיניים בעת מלכותו של אוגוסטוס קיסר (27 לפנה"ס - 14):"אפילו אומות העולם אשר אינן כפופות לשליטת הקיסר נפעמו מגדולתם והעניקו כבוד לעם הרומאי, כובש המדינות הגדול. כך גם הסקיתים והסרמטים שלחו שליחים לבקש את ידידותה של רומא. ואפילו הסרסים הגיעו, וההודים השוכנים מתחת השמש האנגית הביאו מתנות של אבנים יקרות, פנינים ופילים."

האימפריה הרומית

לאחר כיבוש מצרים על ידי האימפריה הרומית, בשנת 30 לפנה"ס, החל להתפתח מסחר בין רומא לבין הודו, דרום מזרח אסיה, וסין. ברומא התעורר ביקוש רב למשי סיני (אף שהרומאים האמינו שמקורו של המשי בעלי עצים - כפי שכתב המלומד הרומאי פליניוס הזקן (23 - 79 לספירה):"הסרסים (הסינים) ידועים בחומר דמוי הצמר שהם משיגים מיערותיהם. אחרי שהם משרים את העלים של עצים אלה במים הם סורקים את הסיבים הלבנים מהעלים... ומאפשרים לעלמה רומאית ללכת בבגדים שקופים בציבור".
הסנאט הרומי אסר במספר צוים הליכה בפומבי במשי, בעיקר מטעמי מוסר, אולם איסורים אלה היו גזירה שהציבור לא עמד בה.
סנקה הצעיר כתב: "אני רואה בגדי משי - אם החומר אשר לא יכול להסתיר את הגוף ולא יכול לשמור על צניעותו של אדם יכול להיקרא 'בגד'  - לובשת האישה בגדים אלה וגופה נראה מבעד לבד הדק, כך לבעלה אין כל יתרון בצפיה בגוף אשתו על פני זר". השליח הרומי הרשמי הראשון הגיע לסין בדרך הים בשנת 166 לספירה.

מסחר עם מרכז אסיה

בעקבות המסחר בדרך המשי חלה גם השפעה הדדית בין התרבויות השונות הסוחרות לאורך הדרך. הן השפעה של תרבות המזרח על התרבות היוונית - רומית, והן השפעה של התרבות היוונית רומית על התרבות הבודהיסטית במרכז אסיה, והשפעה של שתיהן על התרבות הסינית.

אימפריית קושאן בצפון הודו, הייתה המרכז של השפעות הדדיות אלה, שהחלו במאה ה-2 לספירה, והסתיימו עם נפילת האימפריה הביזנטית.

במקביל לדרך המשי היבשתית התפתחו החל מהמאה השנייה לספירה דרכי מסחר ימיות בין אלכסנדריה במצרים לבין גואנגזו בסין, כאשר ספינות המסחר עצרו גם בחופי הודו.

דרכי המסחר הובילו להיווצרות מדינות חזקות מבחינה צבאית לאורך הדרך. במדינות אלה שלטו שבטים נודדים שמקורם במדבריות צפון סין. הגדולה במדינות אלה שצמחו על דרך המשי הייתה האימפריה המוגולית.

הסחר היבשתי לאורך דרך המשי נפסק בפועל עם נפילת האימפריה הרומית, שהיוותה אבן שואבת של ביקוש למוצרים אסייתים ו"הניעה" את כל המסחר על דרך המשי, במאה ה-5 לספירה, וכן עם עליית האסלאם במרכז אסיה, במאה ה-7 לספירה, אירוע שהביא להפסקת ההתפשטות הסינית מערבה.

האימפריה המונגולית

ההתקדמות המונגולית ושליטתם במרכז אסיה החל משנת 1215 הביא להקמתה של רשת דרך מסחר יבשתיות - ויצרו מחדש את דרך המשי.

רק אנשים מעטים עברו את דרך המשי לכל אורכה, מקצה לקצה, בהם מרקו פולו וויליאם מרובוק. לרוב עבר המסחר מיד ליד לאורך הדרך, עובדה שהביאה למחירן הגבוה מאוד של סחורות סיניות באירופה.

לאחר נפילת האימפריה המונגולית השתלטו הטורקמנים על דרכי המסחר המערביות יותר (לאחר נפילתה של האימפריה הביזנטית). בשל כך, וכן בשל השפעתה של המגפה השחורה באירופה, פסק המסחר בין סין לאירופה.

משנת 1400 נפסקו לחלוטין הסחר היבשתי והעברת המשי מסין לאירופה דרך דרך המשי.

קשרים בין אירופה לאסיה
בעקבות נפילת המונגולים נותק הקשר היבשתי בין סין לאירופה. העדר הקשר המסחרי הוביל לניסיונות אירופיים להגיע לסין דרך הים.

בשנת 1492 הפליג כריסטופר קולומבוס מערבה בניסיון להגיע לסין ממערב וליצור דרך משי חדשה, אך למרות שחשב כי הגיע להודו, למעשה הוא גילה את אמריקה.

ניסיונות לשלוט בדרכי המסחר לסין הביאו לכיבושים פורטוגזיים באפריקה, ולאחר מכן להתפתחות המושבות של הולנד ובריטניה החל מהמאה ה-15 ועד המאה ה-17.

קישורים חיצוניים
*




קבוצה - צורת התיישבות שיתופית שנוסדה בעלייה השנייה והתפתחה בעלייה השלישית, עקרונותיה מבוססים על קיום קבוצה שיתופית, קומונלית, קטנה ואינטימית.

מתיישבי הקבוצה חיו בשיתוף מלא (קופה משותפת להוצאות והכנסות, ללא רכוש פרטי) וללא שליטה חיצונית (מחסן א'). 

לקבוצה קדמו  קומונות: לשם השגת עבודה במשותף ("קבוצת הסתתים"), לצריכה משותפת ("קומונת רומני"), הקולקטיב בסג'רה (1907). הרעיון להקמת "קבוצה" במתכונת דגניה הועלה ב-1909 בחוות כנרת שנוסדה על ידי המשרד הארצישראלי בהנהלת ד"ר ארתור רופין. 

העולים שהגיעו בעלייה השנייה נתקלו במציאות כלכלית וחברתית קשה. המשק היה עדיין בשלבי משבר כלכלי (משבר הכרמים) ממנו לא התאושש והיה מחסור בעבודה, המנהלים שמונו מטעם הברון לא אהדו את הפועלים והיה פער תרבותי בינם לבין יוצאי מזרח אירופה ובנוסף, הייתה אצל העולים התנגדות עקרונית להיות איכרים, מעמד שנתפש אצלם כבעלי בתים או בורגנים וסתר את השקפת עולמם. הקבוצה השיתופית פתרה בעיות אלו.

הקבוצה הראשונה שנוסדה בשנת 1910 ושלימים נקראה "אם הקבוצות" (ומאוחר יותר גם "אם הקבוצות והקיבוצים") הייתה דגניה א', שהוקמה באדמות אום ג'וני (שטח ממזרח לירדן שנרכש בשנת 1900 על ידי הקק"ל) ובשנת 1912 עברה למקום הקבע שלה במוצא הירדן מן הכנרת. 

אחריה באה דגניה ב' (1920) וקבוצות אחרות ובהן גני הדר (1927) קבוצת שילר (1927) וחולדה (1930) שנוסדו או נעזרו על ידי תנועת גורדוניה. 

פרט לקבוצות שהצליחו לממש התיישבות חקלאית היו קבוצות נוספות (פלוגות), הן במושבים (בהם עברו הכשרה לחקלאות) והן בערים, פלוגות/קבוצות אלו המתינו להקצאת אדמות להתיישבות והיו מחויבות לרעיון הקבוצה. 

כבר ב-1923 הוקמה מסגרת בלתי מחייבת - "ועדת הקבוצות" שנועדה להיות גוף מקשר בין הקבוצות השונות, ב-1925, במהלך כנס בבית אלפא, החליטו נציגי 26 קבוצות וקיבוצים, 17 פלוגות (קבוצות חלוצים שעדיין לא מצאו לעצמן מקום להתיישב בו) במושבים ו-7 פלוגות שישבו בערים וכן 4 משקי פועלות, להקים תנועה קומונלית ארצית, תוצאת ההחלטה הייתה הקמת "חבר הקבוצות והקיבוצים" שפעל במסגרת ההסתדרות.

בעקבות רעיון הקבוצה הקטנה בא בשנות ה-20 רעיון הקבוצה הגדולה - הקיבוץ. בשנת 1921 הוקם על ידי אנשי גדוד העבודה הקיבוץ הראשון - עין חרוד. 

כבר ב-1927 הקיבוצים שדגלו בקיבוץ גדול ופתוח פרשו מחבר הקבוצות והקיבוצים והקימו את "הקיבוץ המאוחד", כתוצאה מכך, ב-1930 בכנס בגניגר החליף הארגון את שמו ל"חבר הקבוצות" ואחת החלטות הייתה להתמקד בחקלאות ולהפסיק לקיים פלוגות עבודה בערים.

המסגרות הקיבוציות הקיבוץ המאוחד, הקיבוץ הארצי ויתר התנועות הקיבוציות התפתחו בקצב מהיר יחסית ואילו חלקן של הקבוצות ירד בהדרגה. כמו כן, נמחקו, בהדרגה, כל ההבדלים בין הקבוצה לקיבוץ והקבוצה הפכה קיבוץ לכל דבר. גם מן הבחינה הארגונית נמחקו ההבדלים כאשר בשנת 1952 התמזג "חבר הקבוצות" (שהרוב הגדול של חבריו הזדהה עם מפא"י) עם "איחוד הקיבוצים" - הפלג שהזדהה עם מפא"י ופרש מן הקיבוץ המאוחד וביחד הקימו את איחוד הקבוצות והקיבוצים.

קיימים גם קיבוצים וקבוצות (אם כי מיעוט) במסגרות אחרות, מלבד ההסתדרותיות, למשל קבוצת יבנה ("אם הקבוצות הדתיות"), קיבוץ טירת צבי ואחרים במסגרת הקיבוץ הדתי, קיבוץ חפץ חיים של פועלי אגודת ישראל ועוד.

לקריאה נוספת
* זיגפריד לנדסהוט, הקבוצה, מבוא והערות מאת גדעון מ. קרסל, רמת אפעל: יד טבנקין, תש"ס (מהדורת צילום של 'הישוב הקיבוצי בארץ ישראל', ירושלים תש"ד, במקור לא נדפסו מבוא והערות)
**
* 




 

רבי מאיר ליבוש בן יחיאל מיכל וייזר (המלבי"ם; 7 במרץ 1809 – 18 בספטמבר 1879, י"ט באדר תקס"ט - א' בתשרי תר"מ) רב ותאולוג יליד אוקראינה,  שבזמנו נודע גם בכינוי המגיד מקמפן, היה מפרשני המקרא והפוסקים האחרונים. פעל באימפריה הרוסית, בפרוסיה וברומניה.

שנות צעירותו ולימודיו
רבי מאיר ליבוש נולד בעיר וולוצ'יסק אשר בווהלין, אוקראינה. למד לשון הקודש, תורה וגמרא עם אביו. לאחר שהתייתם עבר לגור בבית אביו החורג, הרב לייב מוולוצ'יסק. כמו כן למד אצל הרב משה הלוי הורביץ בעיר הולדתו. בהגיעו למצוות נשלח להמשך לימודים רבניים לישיבה בוורשה. שם נודע כעילוי, אף כונה "העילוי מווהלין". רכש מגיל צעיר לא רק בקיאות  בתורה אלא גם בחכמת הנסתר (בגליציה אצל צבי הירש אייכנשטיין, האדמו"ר המפורסם מז'ידצ'וב) ובידע כללי. התחתן בגיל 14 אך השידוך לא היה מוצלח וכעבור שנים אחדות בני הזוג התגרשו. 

מאוחר יותר, בערך בגיל 27, התחתן שנית וחמיו החדש תמך בו מבחינה כלכלית כדי שיוכל להתפנות ללימוד ולכתיבה. ואכן מלבי"ם התגלה ככותב פורה במיוחד בתחום הספרות התורנית. עוד בשנת 1834 ביקר בכמה קהילות חשובות באירופה - כמו פרסבורג, ברסלאו ואמסטרדם וקיבל מהרבנים שם המלצות על ספרו "ארצות החיים", פירוש לשולחן ערוך, שיצא לאור לאחר מכן בברסלאו בשנת 1837. 
לפי המלצת מורו ורבו מברסלאו, הרב 
זלמן טיקטין, מונה בשנת 1839 לרב בוו‏רֶשֶׁ‏ן (Wreschen) כיום Września (במחוז פוזנן), אז בממלכת פרוסיה.  שבע שנים לאחר מכן מונה לרב בקמפן (בפרוסיה, היום "קמפנוֹ" במערב פולין).

פעילותו כרב ראשי ודרשן ברומניה
ב-1859, אחרי איחוד הנסיכויות הרומניות  מונה מלבי"ם לרב ראשי ודרשן בבוקרשט, בירת הנסיכות הרומנית המאוחדת. זאת, אחרי שהשלטונות הרוסים לא אישרו בחירתו כרב ראשי של וילנא והוא עצמו דחה את ההזמנה לכהן כרבה של קהילת שאטוראליא-אוּ‏יהֶ‏יי בהונגריה. הודות להילתו כרב גאון בתורה ובלשון הקודש התקבל בהתלהבות בכל שכבות הקהילה היהודית המקומית, החל מהחרדים והעדה הספרדית הקטנה, וכלה ביהודים המודרניים, הקרויים "סודיטים"
(כלומר "נתינים" , בגלל היותם נתינים של האימפריה האוסטרית) שציפו ממנו להבנה לחידושים ברוח האמנציפציה שביקשו להנהיג. בבוקרשט נהג מלבי"ם לדרוש דרשות בבית הכנסת הגדול ובנוסף ייסדו מעריציו בית כנסת על שמו. מיוזמתו הוקמה גם "אגודה להפצת הדיבור העברי".  
אולם סגנון מנהיגותו היה סמכותי וקפדני. קנאי לשמירת המסורת, השגיח  הרב אישית על משגיחי הכשרות ועל השוחטים ואיים בחרם על כל אלו שהפרו את דרישותיו. לדוגמה, דרש מכמה שוחטים להציג בפניו מדי בוקר את סכיניהם לבקורת. באחת מדרשותיו השווה את תפקיד הרב לזה של הכהנים בבית המקדש.
מלבי"ם התעניין מקרוב בלימוד במסגרות תלמוד לתורה, קבע סטנדרטים חדשים לרמת הכשרות,  דרש דרשות שמשכו המוני מאמינים לבית הכנסת
ואירגן סידורי עירוב חדשים בשכונות היהודיות בבוקרשט. 

ער עוד מימי לימודיו בגרמניה (אצל הרב זלמן טיקטין) למה שראה כצורך להגן על המסורת מפני יהודים רפורמים, התגלה במהרה מלבי"ם, בעת שהותו ברומניה, כמנהיג הנאבק נגד אלה ששאפו למודרניזציה בחיי הקהילה היהודית ובראשם ד"ר יוליו באראש. 
נקלע איתם לסכסוך קשה וחסר פשרות. התקומם נגד הקמת שני בתי הספר החדשים בקהילה שבהם תוכנית הלימודים הייתה מבוססת על מקצועות חול רבים וכמו כן נגד בניית בית הכנסת המקהלתי Templul Coral (טמפלול קורל) שתוכנן כבניין מפואר, עם עוגב ומקהלה, לפי דגם בתי הכנסת הרפורמים והאורתודוקסים מודרניים הגדולים שקמו ברחבי אירופה. השלטונות שטיפחו באותם הימים הקמת גריעינים ראשונים להנהגת חינוך ממלכתי ליהודים לצורך קירובם לשפת המקום ולתרבות רומניה, היטו אוזן להאשמות ולהשמצות יריביו. הם  הציגו את מלבי"ם כדמות אפלה, קנאית וחסרת סובלנות. עקב כך עמד מלבי"ם בסכנה להישלח לכלא, ממנה נחלץ בהתערבותו של משה מונטיפיורי. בדיוק באותה תקופה נפל עליו אסון אישי של אבדת בנו אהרן בעקבות מחלה. בנו נקבר בבוקרשט בשנת 1862. עקב התערבות הד"ר ורטהיימר, מנהיג העדה האורתודוקסית השמרנית, שתמך ברב רוחנית וחומרית, הוארך החוזה עם המלבי"ם לשנתיים נוספות. אמנם נאסר עליו לדרוש בבית הכנסת הגדול של בוקרשט.
לבסוף השכם בבוקר ב 18 במרץ 1864, ערב שבת זכור,  על סמך קבילות חדשות נגדו, בפקודת  הממשלה הרומנית, נעצר הרב ,הובל לנמל ג'יורג'יו על גדת הדנובה ומשם גורש משטח רומניה אל מעבר לנהר, לעיר רוסה שבבולגריה..
בעיר הבולגרית, שנמצאה אז עדיין תחת שלטון עות'מאני, התארח המלבי"ם אצל החכם אברהם בן ישראל רוסאנס, אביו של ההיסטוריון והרב סלומון רוסאנס. מבולגריה נסע לקושטא על מנת להתלונן על העוול שנעשה לו בפני השלטונות הטורקים אליהם היו הנסיכים הרומנים כפופים אז. 
בצאתו משם ריקם נסע מערבה לפריז בתקוה לקבל סעד מאדולף כרמיה ממנהיגי כל ישראל חברים, ממשה מונטפיורי ומהשגריר הרוסי בבירת צרפת. ביקש ביטול פקודת הגירוש, תשלום משכורתו שהגיעה לו ופיצויים על הנזק ועגמת הנפש  שנגרמה לו, אך הכל לשוא.

שנות הנדודים באוקראינה, פולין ופרוסיה
בשנת 1865 מונה מלבי"ם לרב של קהילת יהודי לונשיץ, (לונטשיץ או לנצ'יצה Łęczyca), תחת שלטון רוסי. הוא ירש את התפקיד מחמיו המנוח, הרב חיים אויירבך. לא נשאר זמן רב מפני שכמו בבוקרשט נתקל מהר בהתנגדות עזה ,הפעם לא רק של החוגים המשכילים והמתקדמים, אלא גם של חסידים שראו בפירושיו השפעות של ההשכלה ושל חכמות נכריות.  

בהמשך ירד לעיר חרסון באוקראינה, אחר כך החל משנת 1870 עבר לקהילת מוגילוב (מחילאו) על הדנייפר, בבלארוס של היום. גם שם לא נחסכו ממנו חיכוכים קשים עם חסידי המודרניזציה ובעקבות תלונות נגדו, מושל העיר הוציא נגדו צו גירוש מיידי. לפי הזמנת יהודי מיינץ בגרמניה, יצא שוב לדרך אבל החליט לעצור בקניגסברג בפרוסיה המזרחית שם נשאר כרב של היהודים הרוסים והפולנים. 

בגלל כוחותיו הנחלשים דחה הזמנה אחרת מטעם יהודי ניו יורק הרחוקה שביקשו שיעמוד בראש קהילות הקודש בארצות הברית. אחרי ארבע שנות פעילות בקניגסברג, בהיוודע לו דבר מותו של הרב יצחק אליהו לנדאו בוילנא חשב להגיש מועמדותו לרשת את מקומו של המנוח. אבל נתקל שוב בהתנגדות מוחלטת של מושל העיר וילנא שידע על גירושיו בעבר "מסיבות פוליטיות".     
מלבי"ם דחה הזמנות נוספות מטעם קהילות יהודיות מכובדות באמסטרדם, בפריז, אויהיי בהונגריה ובגרודנו וקיבל בסופו של דבר את הצעתם של יהודי קרמנצ'וג באוקראינה. אבל מחלה הכריעה אותו  ונפטר ב-19 בספטמבר 1879, א' בתשרי תר"מ, ביום הראשון לראש השנה, בעיר קייב, באמצע מסעו לקרמנצ'וג.

שיטתו בפרשנות המקרא
המלבי"ם נודע בדרך ייחודית בפירוש המקרא, בפירושו מביא את מדרשי ההלכה ודן בהם בהשוואה לפשט הפסוקים תוך דיוקים בדקדוק המקרא. לשיטתו, אין שום חזרה וכפילות בפסוקים, ושום ביטוי לא בא ל"תפארת הקריאה" (כפי שטען, למשל,  אבן עזרא). בפירושיו יש הרבה מן החידוש ההלכתי אף בסיפורים המקראיים (בעיקר ספר בראשית) (לעומת מפרשים אחרים שעיקר הדיון ההלכתי נובע מדיוקים בפסוקים המדברים מהלכות כמו פרשת משפטים) שיטה זו של המלבי"ם מזכירה במבנה ובהתייחסות לפסוקים את שיטת הנצי"ב. למלבי"ם הייתה השכלה רחבה אותה שיקע בפירושיו, וכך אנו מוצאים פעמים אחדות בפירושו אזכורים של פילון האלכסנדרוני, קאנט ופילוספים אחרים.

מתלמידיו
*רבי אברהם אלימלך פישמן (אביו של שר הדתות הראשון של ישראל, הרב יהודה לייב פישמן מימון).

ספריו
*ארצות החיים - חידושים על שו"ע אורח חיים. 
*ארץ חמדה - דרשות על התורה. 
*ארצות השלום - דרשות שונות.
*התורה והמצוה - פירוש על התורה.
*יסודי חכמת ההיגיון - ביאור חוקי ההגיון.

לקריאה נוספת
*הכרמל - ביאורי לשון מכל ספרי המלבי"ם - ליקט וערך הרב יוסף גרינבוים. 
*יאיר אור - ספר ביאור למילים נרדפות.
*דנציג, ספר אלון בכות, ס"ט פטרבורג 1879. 
*רובינשטין, גויעת ארי, קראקא תר"ם. 
*מרדכי כהן, קול בוכים, קראקא 1880. 
*ויטס, אבל יחיד, ורשה תרמ"ז. 
*ש' רוזנבוים, הד ליטא, חוב' 16-20 (תרפ"ד-ה). 
*י' מרק, במחיצתם של גדולי הדור, הוצאת גויל, ירושלים תשי"ח (תרגום מיידיש, נכתב בשנות ה'עשרים'), 129-133. 
*חקלאי, תלפיות ד א-ב (תש"ט) 364-370. 
*ג' בת-יהודה, אנציקלופדיה של הציונות הדתית ג (תשכ"ה) טורים 508-516. 
*עזרא ציון מלמד, שיטת פרשנותו של מלבי"ם, שדה אילן ב (תשכ"ח) 82-71. 
*ד"מ רוזן, פרק מפרשת מלבי"ם בבוקרשט, הגות עברית באירופה (תשכ"ט) 376-410.  ‬ 
*צבי תבורי, המלבי"ם : מאבקיו ויצירותיו, אור המזרח יט (תש"ל) 83-88.  ‬
*משה אונגרפלד, ארץ וחכמיה (תשל"ה) 73-77. 
*משה מאיר ישר, הגאון מלבי"ם (ירושלים תשל"ו). 
*י' גלר, על פעולותיו של המלבי"ם להפצת לימוד התורה בבוקארשט, סיני ע"ט (תשל"ו) 82-93. 
*שפרן, מלבי"ם בנתיבי המסתורין, ירושלים תשל"ז. 
*ספר המלבי"ם, הוצ' נצח תשל"ט. 
*שכטר, משנתו של המלבי"ם, ירושלים תשמ"ג. 
*נח רוזנבלום, המלבי"ם והפילוסופיה המודרנית, ‬ PAAJR 52 (1985) 1-41. 
*י' גלר, על המאבקים בין ה"נאורים" ובין המלבי"ם בבוקארשט, סיני ק"א (תשמ"ז) רמב-רנט.  ‬ 
*נח רוזנבלום, המלבי"ם, מוסד הרב קוק תשמ"ח. 
*עמוס פריש, פרשנותו של המלבי"ם למקרא, מחניים 4 (תשנ"ג) 370-379.  ‬ 
*י' גלר, מכתב לא נודע מהמלבי"ם, סיני קיח (ניסן-אייר תשנ"ו) פה-פז.  ‬ 
*י' גלר, המלבי"ם: מאבקו בהשכלה וברפורמה בבוקרשט, לוד: אורות יהדות המגרב, תש"ס. 
*א' סורסקי, בסופה ובסערה, בני ברק: זיותנים תש"ס. 
*י' גלר, תעודות חדשות לפרשת המלבי"ם ולמאבקיו עם המשכילים, תולדות היהודים ברומניה ב (תשס"א) 205-228. 
*י' גלר, על המלבי"ם וביתו בבוקארשט ועל מאבקיו עם המשכילים לאור כתבי-יד חדשים, עלי ספר יט (תשס"א)  141-172.  ‬
*י' גלר, המלבי"ם והדפוס העברי בבוקרשט, אסופות יד (תשס"ב) שנז-שעה.   
*דוד ויל, פירושו של המלבי"ם לתנ"ך - פשט או דרש?, המאיר לארץ 65 (תשס"ז) 335-383.

קישורים חיצוניים
* 
* דוד וייל ואלחנן בר ניצן,  
*, באתר הניווט בתנ"ך.
* ד"ר עמוס פריש,, אתר דעת
* מיכאל גרוס,

ספריו:

* 
* 
* 
* 
* 
* 
* 
* מילון מילים נרדפות, באתר הספרייה הווירטואלית, דעת.

הערות שוליים




רוג'רס סנטר (Rogers Centre; או בשמו הישן: סקיי דום, Sky Dome) הנמצא בטורונטו, קנדה, הוא אצטדיון ספורט הנמצא למרגלות מגדל סי אן (CN Tower).

האצטדיון תוכנן על ידי האדריכל רודריק רובי והמהנדס מיכאל אלן.
הוא נפתח ב-1 ביוני 1989, ונחשב לאצטדיון הראשון בעולם שנבנה עם גג נפתח.

האצטדיון הוא ביתן של שתי קבוצות: טורונטו בלו ג'ייז (בייסבול) וטורונטו ארגונוטס (פוטבול), ומשמש גם למופעי רוק.

בסמוך לסקיי דום שוכן מלון הסקיי דום, ממנו ניתן לראות את האירועים המתרחשים במגרש.

נתונים טכניים
* עלות בניית האצטדיון הסתכמה בכ-600 מיליון דולרים קנדיים.
* באצטדיון יש 52,000 מקומות ישיבה.
* לגג הנפתח של האצטדיון לוקח 20 דקות להיפתח.
* עבודות הבנייה נמשכו למעלה משלוש שנים (מאפריל 1986 עד מאי 1989).
* באצטדיון נמצא לוח התוצאות הגדול בעולם, בגודל של 35 על 10 מטר.

קישורים חיצוניים

*
* ב-WorldStadiums



 
 
 



זיהום אור הוא עודף אור בשמי הלילה. לרוב מתייחס המושג לאור מלאכותי הנוצר בידי בני אדם.

זיהום אור גורם לבעיות אקולוגיות, מסתיר את הכוכבים בשמי הלילה לתושבי הערים (ניתן לראות רק את הכוכבים הבהירים ביותר) ומפריע למצפי כוכבים.

מקור זיהום האור

זיהום אור הוא תוצר-לוואי של התרבות התעשייתית. הוא נובע מתאורה מלאכותית שאינה ממוקדת במטרתה בלבד וגורמת להפצת אור מיותר, כגון תאורה ביתית, פרסומות, משרדים, אזורי תעשייה, תאורת רחוב, תאורת מגרשי ספורט וכדומה. זיהום האור בולט ובעייתי במיוחד באזורים העירוניים בארצות הברית, ביפן ובאירופה אך הוא קיים במקומות רבים אחרים.

טיפול בזיהום אור

על מנת להימנע מיצירת זיהום וחיסכון בחשמל ניתן לנקוט מספר צעדים פשוטים:
* כיבוי אורות לא נחוצים
* בחוץ - שימוש בתאורה המכוונת אל פני הקרקע ולא בתאורה בעלת סימטריה כדורית
* שימוש בתאורה מבוססת עירור גז בלחץ גבוה (כתאורת נתרן) שחסכונית בחשמל ובנוסף קל לחסום את השפעתה על ידי שימוש בפילטרים.

חקיקה ותקנות כנגד זיהום אור
בשנת 2002 צ'כיה הייתה למדינה הראשונה שהוציאה חוק כנגד זיהום אור. החוק קובע שמקור תאורה חייב להיות מופנה כלפי האופק ומטה. לתאורה חריגה נדרש אישור מיוחד. עם זאת לא הוסדרה אכיפה בחוק והוא עדיין רחוק מיישום מלא.
רשויות מקומיות קבעו תקנות כנגד זיהום אור עוד קודם לחוק הצ'כי. בפלגסטף, אריזונה קיימת תקנה מסוג זה בתוקף עשרות שנים. רשויות מקומיות ומדינות נוספות קבעו תקנות וחוקקו חוקים, ורבות נוספות שוקלות זאת. למגמה זו תרמה עליית מחיר הנפט בשנת 2008, שכן הוצאות ייצור החשמל של רשויות קטנות באופן ניכר עם אכיפת תקנות כנגד זיהום אור.

בישראל לא קיימות תקנות נגד זיהום אור באף רשות מקומית. ישנו מאמץ לא ממוקד מצד המשרד לאיכות הסביבה לחקיקה בנושא, אך מדובר בשלב ראשוני מאד. ביישובים מכבים ומצפה רמון נקבעו בעבר מספר ימים בהם התאורה העירונית הופחתה על מנת לאפשר צפייה בשמים. הוקם סניף מקומי של האיגוד הבינלאומי למלחמה בזיהום אור על ידי מצפה הכוכבים של מכבים-רעות והושגו מספר הצלחות צנועות, כמו תקנות לחסכון בתאורה במחנות צבא.

לקריאה נוספת
* ורלין קלינקנבורג, מלחמת הכוכבים - זיהום האור באזורים עירוניים רבים מסתירים את הכוכבים ופוגע בבעלי חיים רבים, נשיונל ג'יאוגרפיק, גיליון 126, נובמבר 2008

קישורים חיצוניים

* 




הטריטוריה ההולנדית ארובה (Aruba) שוכנת על אי בים הקריבי, 40 קילומטר מצפון לחצי האי פרגוואנה (Paraguaná) שבונצואלה. האי שייך לקבוצת איי ABC (ארובה, בונייר וקורסאו) באנטילים הקטנים. בטריטוריה חיים כ-120,000 תושבים על כ-193 קמ"ר. יחסית ליתר הקריבים, האי יבש ובו פחות צמחייה טרופית. בירת ארובה היא אורנייסטאד (Oranjestad). האי מישורי ברובו ואקלימו טרופי ימי, חם ולח בכל עונות השנה.

היסטוריה
עד אמצע שנות השמונים היו בתי הזיקוק לנפט ונצואלי הענף הכלכלי הראשי של האי. אז נסגרו בתי הזיקוק לראשונה ומאותה עת כלכלת האי החלה נעה לכיוון התיירות. האי מארח כ-600,000 תיירים בשנה, רבים מהם מארצות הברית. עיקר המשיכה של האי בים הצלול ובחופיו המרהיבים. 

ארובה נפרדה ב-1 בינואר 1986 מיתר איי האנטילים ההולנדיים והפכה למרכיב אוטונומי נפרד בממלכת ארצות השפלה (המסגרת המדינית של הולנד והאנטילים ההולנדיים, קוראסאו, סן מרטן וארובה). ראש המדינה בארובה היא מלכת הולנד ביאטריקס, אשר מיוצגת על ידי מושל.

כלכלה
מקור הקיום העיקרי הוא תיירות, כ-600,000 תיירים מבקרים באי מדי שנה. ענפים אחרים הם חקלאות (הגידול העיקרי הוא פרחי אלוי), דיג, מפעלי זיקוק נפט ושירותים פיננסיים ואחרים. חברות אמריקניות, הולנדיות ואחרות מנצלות פרצות מס וכן מיעוט ופיגור בבקרת מס באמצעות חברות "מעבר לים" (off-shore) שמרכזן או חלק כלשהו ממרכיביהן בארובה.

תחבורה
אורך כל הדרכים באי הוא 380 קילומטר. יש בו נמל-תעופה המשמש את חברת התעופה המקומית וחברות זרות, המקיימות שירותים קבועים בין האי למדינות אמריקה הצפונית ואירופה.

אוכלוסייה
80% מוּלָטִים והשאר שחורים, הודים  ואירופאים (רובם הולנדים). 82% הם קתולים ,8% פְּרוֹטֶסְטַנְטִים והיתר הינדו, מוסלמים ואחרים. השפה הרשמית היא הולנדית, אך התושבים דוברים שפה מקומית בשם 'פפיאמנטו'. הריבוי הטבעי השנתי הממוצע (2002) 0.7%.
כיום יש בארובה כ-150 תושבים יהודים.

עיר בירה: אורנייסטאד, 22,000 תושבים (2005).

משטר: האי הוא חלק מממלכת הולנד. בשנת 1986 נפרד מיתר האיים האנטילים השייכים להולנד. בראש השלטון עומד מושל כללי, המתמנה על ידי ממשלת הולנד. קיימת אוטונומיה פנימית מלאה, וענייני האי מתנהלים על ידי ממשלה שבראשותה עומד המושל.

אזורים
לא נהוגה באי חלוקה מנהלית. יחד עם זאת, לצורכי מרשם אוכלוסין הוגדרו 8 אזורי מרשם:

* צפון Noord/Tanki Leendert
* אורנייסטאד מזרח Oranjestad East
* אורנייסטאד מערב Oranjestad West
* פרדרה  Paradera
* סנט ניקולס צפון San Nicolas North
* סנט ניקולס דרום San Nicolas South
* סנטה קרוז Santa Cruz
* סבנטה Savaneta

ראו גם
*האני אימן
*יהדות ארובה

קישורים חיצוניים
* 

הערות שוליים




 
 
 



המאה ה-5 לפנה"ס היא התקופה שהחלה בשנת 500 לפני הספירה והסתיימה בשנת 401 לפני הספירה. זוהי המאה החמישית לפני תחילת הספירה הנוצרית.

אירועים
* הכתב דמוטי הופך לכתב הבולט במצרים העתיקה
* המרד האיוני נגד פרס
* מצרים מורדת בממלכת פרס
* הפרסים פולשים ליוון פעמיים במסגרת מלחמת פרס-יוון
* קרב מרתון בשנת 490
* תור הזהב של אתונה העתיקה ועלייתה ונפילתה של האימפריה האתונאית 
* המלחמה הפלופונסית
* תחילת תקופת הברזל בצפון אירופה
* האוניברסיטה המונסטית הבודהיסטית בנלנדה שבהודו מוקמת
* היוונים מייסדים את העיר פיטיוס (ביצ'וינתה, גאורגיה), כקולוניה מסחרית

ערים חדשות

אישים משמעותיים
* פיתגורס מסמוס, מתמטיקאי יווני (582 - 496 לפנה"ס)
* גואטאמא בודהה מייסד את הבודהיזם (בערך 563 - 483 לפנה"ס)
* קונפוציוס, מייסד הקונפוציאניזם (551 - 479 לפנה"ס)
* איסכילוס מאתונה, מחזאי (525 - 456 לפנה"ס)
* דריווש הראשון, מלך פרס (מלך 521 - 485 לפנה"ס)
* סופוקלס מאתונה, מחזאי (496 - 429 לפנה"ס)
* פריקלס מאתונה, פוליטיקאי (בערך 495 - 429 לפנה"ס)
* הרודוטוס מהליקרנסוס, היסטוריון (בערך 485 לפנה"ס)
* אוריפידס מאתונה, מחזאי (480 - 406 לפנה"ס)
* סוקרטס מאתונה, פילוסוף (470 - 399 לפנה"ס)
* אריסטופנס מאתונה, מחזאי (בערך 446 - 385 לפנה"ס)
* אפלטון-  פילוסוף יווני  (427 לפנה"ס - 347 לפנה"ס)
* דריווש השני, מלך פרס (מלך 424 - 404 לפנה"ס)
* עזרא הסופר ונחמיה פעילים ביהודה 
* איש טולונד, קרבן הקרבת אדם בחצי האי יוטלנד בדנמרק, קרוב לוודאי הממצא הקדום ביותר לפולחן אודין
* היפוקרטס, "אבי הרפואה" (460 לפנה"ס - 377 לפנה"ס

תגליות והמצאות
* ברזל יצוק משמש בפעם הראשונה בממלכת וו





המוזיאון המלכותי של אונטריו (Royal Ontario Museum מכונה בקיצור ROM) הינו מוזיאון בעל שם עולמי אשר ממוקם בטורונטו אשר במדינת אונטריו שבקנדה. זהו המוזיאון הגדול ביותר בקנדה והחמישי בגודלו בצפון אמריקה. המוזיאון נוסד על ידי הפרובינציה של אונטריו ב-15 באפריל 1912, היום בו טיטאניק טבעה, ונפתח ב-19 במרץ 1914. הוא נמצא ליד Queen's Park ואוניברסיטת טורונטו. האגף החדש במוזיאון נחנך ביוני 2007.
 

האוסף
המוזיאון משלב בין מוצגים של תרבות האדם לבין מוצגים מעולם הטבע. האוסף מכיל כשישה מיליון פריטים. 
 
במוזיאון 4 עמודי טוטם משנת 1880 אשר הגבוה מביניהם הוא בגובה של כ-25 מטר. 
 

קומה ראשונה
חלק נכבד מקומה זו מוקדש לתרבות מזרח-אסיה וכולל מבחר רחב של חפצים ארכאולוגים ויצירות אמנות מהמזרח הרחוק, ובייחוד, מסין. בקומה זו גם אולם המוקדש לתולדותיה של קנדה וכולל פריטים היסטוריים מימי ראשיתה וכן מבחר של ציורים מאזורים שונים במדינה.

קומה שנייה
מוקדשת למדעי הטבע. כוללת אוסף נרחב של שרידי דינוזאורים ביניהם כמה מהדינוזוארים הגדולים ביותר בעולם, פוחלצים של חיות ושל ציפורים, מערת עטלפים, אולם למינרלים ומחצבים שונים.

קומה שלישית
מוקדשת לתרבויות העולם. מכילה מומיות חנוטות ממצרים העתיקה ופסלים מתקופת יוון הקלאסית, אולמות לתקופות שונות בתולדות אירופה, תרבויות דרום-אסיה והמזרח-התיכון ועוד.

תולדות בניין המוזיאון

בניין המוזיאון ממוקם בפינת רחוב בלור ו-Avenue Road. המקום נבחר בגלל קרבתו לאוניברסיטת טורונטו, אף שבזמן הקמת המוזיאון היה מרוחק ממרכז העיר. האוניברסיטה והמוזיאון ממשיכים לשמור על יחסים קרובים ביניהם, ולעתים קרובות משתפים זה את זה בסיוע במומחים ובמקורות.

הבניה החלה כאמור בשנת 1912. החלק הראשון שנבנה, היה האגף המערבי, אשר משמש כיום לאחסון וכמרחב משרדי. חלק זה הורחב מאוד בשנות ה-30 על ידי הממשלה כחלק מניסיונותיה ליצור מקומות עבודה בעקבות המשבר הגדול. בשנת 1964 נוסף הפלנטריום לחלק הדרומי ובשנת 1975 נוסף אטריום רב-מפלסי, אשר הכפיל את הנפח האפקטיבי של הקומה. הפלנטריום נסגר בשנת 1995 ואז נפתח מחדש באופן זמני בשנת 1998 כ Children's Own Museum אך נסגר שוב לאחר מספר שנים.

המוזיאון עבר שיפוצים נרחבים שכללו תוספת אגף חדש בשם "הקריסטל", בתכנונו של האדריכל דניאל ליבסקינד, שנפתח ביוני 2007. שיפוצים אלו החליפו התוספות של שנת 1975 במבנה דמוי גביש ענק בסגנון פוסט-מודרניסטי.

קישורים חיצוניים
*  


 

עיסאם מח'ול (בערבית: عصام مخول, תעתיק מדויק: עצאם מח'ול; נולד ב-18 ביולי 1952) הוא איש ציבור ערבי ישראלי, שכיהן כחבר הכנסת מטעם סיעת חד"ש וסיעת חד"ש-תע"ל.

נולד ב-18 ביולי 1952 בישראל. את השכלתו רכש מאוניברסיטת חיפה בתחום הפילוסופיה וסוציולוגיה, בעל תואר BA. קיבל את תודעתו הפוליטית כשהצטרף לקמפוס. מח'ול כיהן כיו"ר התאחדות ארצית של סטודנטים ערבים. 

בשנת 1999 נבחר ל, והיה חבר בשדולה לאיכות הסביבה בכנסת. הוא פעיל נגד התוכנית הגרעינית של ישראל, ואף יזם הצעת חוק לסגירת הכור הגרעיני בדימונה. 

ב-2002 חולל סערה שהצדיע במועל יד במהלך ישיבה של הכנסת וקרא "הייל שרון", מאוחר יותר התנצל על ההשוואה שערך בין ראש הממשלה אריאל שרון לאדולף היטלר. וועדת האתיקה של הכנסת הרחיקה אותו משלוש ישיבות של הכנסת, בתגובה טען מח'ול שמדובר בהחלטה גזענית שהתקבלה רק מכיוון שהוא ערבי.

ב-24 באוקטובר 2003 נעשה ניסיון התנקשות בחייו על ידי אלירן גולן, שהטמין מטען חבלה במכוניתו בחיפה. המטען הופעל כשאשתו של מח'ול התניעה את המכונית, אולם היא הספיקה להימלט ממנה בלא פגע לפני שהמכונית עלתה באש.

ב-2005 השתתף בתהלוכה זיכרון לשלושה ערבים שהשתתפו בטבח יהודי חברון בזמן מאורעות תרפ"ט והוצאו להורג על ידי הבריטים. בתגובה לביקורת על השתתפותו בתהלוכה להנצחת רוצחים מח'ול טען שמדובר בלוחמים אנטי-אימפריאליסטיים בקולוניאליזם.

מח'ול הפסיד את מקומו השני ברשמית חד"ש ל לטובת חנא סוויד, שאיננו חבר מק"י, כחלק מן המאבק בין הפלג הקומוניסטי בחד"ש לבין אלו שרוצים לשוות למפלגה יותר גוון של מפלגה סקטוריאלית ערבית, ובשנת 2007 הפסיד את תפקידו כמזכ"ל מק"י לטובת מוחמד נפאע ממחנה מוחמד ברכה.

כיום עיסאם מח'ול הינו חבר הוועד המרכזי של מק"י, חבר מכון אמיל תומא למחקר פוליטי והיסטורי וחבר הלשכה הפוליטית של מק"י.

בבחירות לכנסת ה-18 הוצב במקום ה-111 הסמלי ברשימת חד"ש לכנסת.

נשוי ואב ל-2, גר בחיפה. אחיו הוא הסופר ומנכ"ל ארגון "אתג'אה" אמיר מח'ול, אשר נשפט והורשע במסגרת עסקת טיעון בריגול חמור.

קישורים חיצוניים
* 

הערות שוליים


סולם מדידה הוא מאפיין של משתנה המגדיר את יחידות המידה שבהן נמדד אותו משתנה. קיימים ארבעה סולמות מדידה, המסודרים בסדר הירארכי - סולם מרמה גבוהה יותר מקיים את כל התכונות של הרמות שמתחתיו.

הסולם של המשתנים מגדיר את הפעולות שניתן לבצע עליהם - לדוגמה, לא ניתן לומר שזכר זה יותר מנקבה (נסיון ליצור סדר על סולם שמי) או שהאוורסט גבוה פי 3.1 מהחרמון (נסיון לבצע פעולת חילוק על סולם רווח).

הצגה בסקאלה לוגריתמית, למשל סולם pH לחומציות וסולם ריכטר לעוצמת רעידות אדמה, אינה משתלבת כמות שהיא בקטגוריות דלעיל, אולם כל ערך המוצג בסקאלה לוגריתמית ניתן לתרגום מיידי לסולם אינטרוואלי או מנתי רגיל לשם עריכת הפעולה הנדרשת.

גם סולם בינארי, כזה שיש בו רק שני ערכים - "לא" ו"כן" (המיוצגים על ידי 0, 1 בהתאמה) - משתלב בקריטריונים דלעיל. בדרך כלל זהו סולם שמי, למשל בדוגמה: 1 = אצביע לדני, 0 = לא אצביע לדני. גם אל תוצאות של בדיקת היריון, שהן 0 = לא בהיריון או 1 = כן בהיריון, ניתן להתייחס כאל סולם שמי, וכן ניתן להתייחס אל מקורן, המשקף  ריכוז של חלבון מסוים בשתן של הנבדקת, כלומר תצוגה שטחית לסולם ריכוז חלבון שהוא סולם מנתי (מעל ריכוז מסוים התצוגה היא 1 ומתחתיו היא 0). 

ראו גם
* מדידה
* מדידה והערכה

קישורים חיצוניים
* 




הרב עמירם (עמי) עולמי (כ"א בתמוז תש"ך - כ"ד בכסלו תשנ"ה ; 16 ביולי 1960 – 27 בנובמבר 1994) היה מרבני הציונות הדתית. נמנה עם מייסדי ישיבת עתניאל ושימש אחד מראשי הישיבה וכרב היישוב עתניאל עד שנרצח.

ביוגרפיה
נולד לפסח ולרבקה עולמי. גדל במושב שבי ציון, וסיים לימודי תיכון בבית הספר "תיכון דתי יבנה" בחיפה. למד בישיבת הכותל (במסגרתה שירת בצה"ל בחיל השריון) והישיבה הגבוהה מקור חיים, שם הוסמך לרבנות. הוא היה תלמידם של הרב שג"ר והרב עדין אבן ישראל (שטיינזלץ). 

במהלך 1988 הקים הרב עולמי את ישיבת עתניאל יחד עם הרב בנימין קלמנזון והיה אחראי במידה רבה לאופייה האמנותי-חסידי של הישיבה, כאשר בתקופה זאת לא הייתה מקובלת גישה זאת בישיבת הסדר. בנוסף כיהן הרב עולמי כרב היישוב עתניאל. 

הרב עולמי נרצח בפיגוע חבלני סמוך לבית חג"י, בכ"ד בכסלו תשנ"ה (27 בנובמבר 1994). הוא הותיר אחריו אישה בהריון וחמישה ילדים. כשבעה חדשים אחרי הירצחו נולדה בתו ונקראה על שמו: נחמה בת-עמי. הרב רא"ם הכהן, שנכנס לכהן כראש הישיבה מעט לפני הפיגוע, החליף אותו לאחר זמן כרב היישוב.    

קישורים חיצוניים
 באתר קרית ארבע.
 - דף לזכרו באתר ישיבת עתניאל
* 
* 
* 




נימפית מצויצת, (בלטינית: Nymphicus hollandicus; באנגלית: Cockatiel) או קוקטיל, היא מין של תוכאי ממשפחת הקקדואיים. הנימפיות המצויצות ידועות  כחיות מחמד טובות בשל היותן ידידותיות ביותר וכן בשל היותן קלות ונוחות לגידול.

הנימפיות המצויצות נפוצות כמעט בכל אוסטרליה שם הן משגשגות.

אורכן כ-30 ס"מ ומשקלן כ-100 גרם. צבע  הנימפיות המצויצות בטבע הוא אפור עם פנים צהובים ולחיים כתומות־אדומות. צבע הנקבות אף הוא אפור אך צבעי הפנים והלחיים דהוי יותר, כמו כן צבע זנבן מפוספס בגווני אפור. בשבי ניתן למצוא אותן גם בצבעים כמו קינמון, לוטינו, פנינה ומוטציות אחרות. אורך חייהן של הנימפיות המצויצות הוא 10-12 שנים. כמו כן לנימפיות המצוייצות אין יכולת דיבור טובה, ואם ידברו, ידברו הזכרים באופן בלתי ברור. לעומת זאת, לנמפיות המצוייצות יש יכולת חיקוי סבירה,
והם יחקו כל  צליל שיעניין אותן. 

מין זה מוכן לרבייה בגיל שמונה חודשים. בני המין מתרבים בקלות בשבי ומטילים כ-5 ביצים בהטלה. זמן הדגירה נמשך כ-18 ימים שבסופם בוקעים לעולם גוזלים בעלי מספר מצומצם של נוצות צהובות או לבנות במוטציות מסוימות. ההורים ידאגו להאכיל את הגוזל בערך 33 ימים וזמן הגמילה הוא 3 שבועות ואז הם מגיעים לבגרות.

קישורים חיצוניים

* (באנגלית)



בניין העירייה של העיר טורונטו (Toronto City Hall), שנמצאת באונטריו, קנדה הוא אחד מסמליה המובהקים של העיר. הבניין עוצב על ידי ויליו רבל (Viljo Revell) ותוכנן על ידי האנס-קארל בנדל (Hanns karl Bandel). בנייתו החלה בשנת 1965. הוא נבנה כדי להחליף את בניין העירייה הישן של העיר שנבנה בשנת 1899.

במהלך השנים התעניינה עיריית טורונטו בבניית בניין עירייה מודרני. בשנת 1951 נבחרו שלושה מחברות האדריכלים הגדולות בטורונטו לעצב תוכנית, התוצאה הייתה מבנה שמרני בצורה קיצונית אשר נדחה על ידי האוכלוסייה המקומית. ראש העיר נתן פיליפס החליט בשנת 1958 לקיים תחרות בינלאומית כדי לבחור את העיצוב החדש. החלטה זו גרמה למרמור בקרב חלק מהתושבים אשר טענו שהעבודה צריכה להיעשות על ידי קנדים. 

למעלה מ-500 תוכניות נשלחו, והזוכים היו הפינים ויליו רבל ואירו סארינן (Eero Saarinen). התוכנית גרמה לוויכוחים רבים, אך הבנייה התחילה בשנת 1961 והסתיימה בשנת 1965.

מיקום
הבניין ממוקם בצד הצפוני של Queen Street West chi בין Bay Street ו-Osgoode Hall. באזור בו שכן הרובע הסיני הראשון של העיר. תושבי אזור זה הועברו ברובם לצפון-מערב המחוז.

עיצובו של הבניין
בעוד שבסיס הבניין הוא מלבני, שני המגדלים שלו מעוגלים בחתך-רוחבי ועולים לגבהים שונים. בין המגדלים חדר תחתי דמוי צלוחית, וארגונו הכללי דומה במקצת לשתי ידיים המערסלות את החדר. משטח הבטון החיצוני של המגדלים חוזק כדי למנוע קריסה של המבנה, כתוצאה מהתרחבות של פני השטח החיצוניים וקריעת המבנה כתוצאה מלחץ אוויר שונה בשני הצדדים של המגדל דמוי הכנפיים, בעקבות הרוח העזה שמגיעה מהאגמים הגדולים. 

בחזית המבנה המרכזי ממוקמת כיכר נתן פיליפס, מרחב ציבורי המכיל זירה להחלקת סקייטבורד. עוד ישנה מצבת זיכרון לאסון הירושימה שמיוצגת על ידי פסל ברונזה של הנרי מור. הכיכר מוקפת בטיילת מוגבהת, המובילה לבניין העירייה. כיכר זו ומלון שרתון חוצים את Queen Street.

קישורים חיצוניים


 
 



 
טנור הוא הגבוה מבין הקולות הגבריים הטבעיים (היינו, מבלי להחשיב קסטראטי וקולות המשתמשים בטכניקת הפאלסטו) ונמצא, מבחינת מנעדו, מעל לקול הבריטון.

בהרמוניה המקהלתית המסורתית בארבעה קולות, זו האופיינית בעיקר לכורלים, הטנור הוא הקו המוזיקלי השני מלמטה, כלומר זה הבא לאחר קו הבאס. אחריו באים האלט והסופרן. המנעד האופייני לקול הטנור משתרע מדו באוקטבה השלישית ועד לדו באוקטבה החמישית.

מקור השם "טנור" בימי הביניים; במוזיקה של ימי הביניים והרנסאנס התייחס השם לתפקיד מסוים במוזיקה רב-קולית, בדרך כלל התפקיד הגבוה בדרגה אחת מן התפקיד הנמוך ביותר (תפקיד באס). עד תקופת הרנסאנס זה היה התפקיד ששר או ניגן את המנגינה העיקרית (קנטוס פירמוס), ומכאן שמו - המילה "טנור" נגזרת מן המילה הלטינית "tenere", שפירושה "להחזיק". כל תקופת הרנסאנס התייחס המונח "טנור" לתפקיד מוזיקלי ולא לכלי או קול מסוים, ורק בתחילת הבארוק התפתחה בהדרגה המשמעות המוכרת יותר כיום, של קול גברי גבוה.

פעמים רבות משתמשים במונח "טנור" גם בהקשר של כלי נגינה. מינוח שכזה בא לציין את מנעדו של הכלי (כגון "סקסופון טנור") או את תפקידו המוזיקלי במאזן מנעדי סך הכלים המשתתפים; כך לדוגמה נוכל לשמוע כי ברביעיית מיתרים, הויולה מנגנת את תפקיד ה"טנור". 

בתחום מוזיקת ה"ברברשופ" משתמשים במונח טנור, בשונה מאשר במוזיקה הקלאסית, לציון הקול הגבוה ביותר, אשר שר בטכניקת פלסטו, מעל לקול המוביל (ה"lead").

סיווג קולות הטנור
בתחום האופרה לרוב נכתבים התפקידים הגבריים הראשיים לקולות טנור. בתחום זה נהוג לקטלג תפקידי טנור וזמרי טנור על פי אופיים (צבע הקול, אופיו של התפקיד והדרישות הטכניות שהוא מציב בפני הזמר):
* טנור לירי מלא - קול מלא ורך הנועד לתפקידים ליריים באופיים. דוגמה: תפקיד רודולפו באופרה "לה בוהם" מאת ג'אקומו פוצ'יני.
* טנור לירי לג'רו (לירי קל) - קול המאופיין בחן, בגמישות ובזריזות. מנעדו בצלילים הגבוהים עולה על זה של שאר סוגי הטנור. דוגמה: תפקיד הנסיך רמירו באופרה "לכלוכית" מאת ג'ואקינו רוסיני.
* טנור דרמטי - קול חזק בעל איכויות תיאטרליות. דוגמה: תפקיד אותלו באופרה הנושאת שם זה מאת ג'וזפה ורדי.
* טנור הרואי (מכונה בגרמנית "Heldentenor") - טנור דרמטי בעל גוון אפל ונמוך יותר. משמש בעיקר באופרות גרמניות. דוגמה: תפקיד "טנהויזר" באופרה הנושאת שם זה מאת ריכרד וגנר.
* טנור בּוּפוֹ (מכונה בגרמנית שְׁפִּילטנור) - קול אשר לרוב אינו ניחן במנעד רחב במיוחד ואף לא בגוון ערב לאוזן. משמש בתפקידים קומיים משניים. דוגמה: תפקיד מונוסטטוס באופרה "חליל הקסם" מאת וולפגנג אמדאוס מוצארט.
* טנור ספינטו (או "ליריקו-ספינטו") - טנור לירי בעל חספוס ובעל עוצמה רבה יותר מזה של הטנור הלירי המלא. מעין סינתזה בין הטנור הלירי-המלא לטנור הדרמטי. דוגמה: תפקיד "קאניו" באופרה "ליצנים" מאת רוג'רו לאונקוואלו.


 


דאגלס DC-3, הידוע בישראל בכינויו  דקוטה, הוא מטוס תובלה דו-מנועי מתוצרת חברת דאגלס האמריקנית. טס לראשונה בשנת 1935, ונחשב לאחד המטוסים המוצלחים ביותר בהיסטוריה של התעופה. בשירות חברות התעופה המסחריות, יעילותו הובילה להוזלת כרטיסי הטיסה לנוסעים, ותרמה לפופולריות של הטיסות בצורה משמעותית ביותר. בגרסתו הצבאית, שנקראה C-47 Skytrain, יוצרו יותר מ-10,000 מטוסים, שהפכו אותו למטוס התובלה הנמכר ביותר בהיסטוריה. בגרסה זו שימש בשירות צבאות בעלות הברית במלחמת העולם השנייה, והיה מטוס תובלה מוצלח ואמין ביותר. כ-6,000 מטוסים נוספים נבנו ברישיון בברית המועצות וביפן. 

תולדות המטוס
חברת דאגלס החלה בפיתוח המטוס בעקבות פנייה של מנכ"ל חברת התעופה אמריקן איירליינס, שביקש בשנת 1932 תחליף מתקדם למטוס הנוסעים DC-2. המטוס החדש נדרש להיות מתכתי, חד-כנפי, ומסוגל להטיס 12 נוסעים למרחק של 1,750 ק"מ, במהירות של 240 קמ"ש. בנוסף, המטוס נדרש לטוס גם בלי אחד המנועים (למקרי חירום). ב-17 בדצמבר 1935 (יום השנה ה-32 לטיסתם הראשונה של האחים רייט) המטוס החדש המריא לראשונה. ביצועיו איפשרו טיסה מהירה מחוף אל חוף בארצות הברית (עם עצירה אחת לתדלוק), והוא הוביל למהפכה אמיתית בטיסות המסחריות, שהפכו לפופולריות מאוד. חברות התעופה האמריקניות רכשו מאות מטוסי דקוטה. חברת KLM קיבלה את מטוס הדקוטה הראשון שלה בשנת 1936, והשתמשה בו לטיסות מאמסטרדם שבהולנד לסידני שבאוסטרליה - קו התעופה הארוך בעולם באותה עת. 

הדגם הצבאי לתובלה C-47 Skytrain תוכנן בתחילת שנות הארבעים, לדרישת הצבא האמריקני. עם כניסת ארצות הברית למלחמה, בדצמבר 1941, גויסו מטוסי דקוטה אזרחיים לצבא. מטוסי הדקוטה בשירות בעלות הברית טסו בכל החזיתות, ומילאו משימות תובלה והצנחה של כוחות ואספקה, פינוי, מודיעין ומשימות שונות. 

מטוס ה- C-47 Skytrain נקרא במדינות חבר העמים הבריטי בשם דקוטה ובעברית נקראים כך כל הדגמים הדומים לו כגון ה- DC-3. טייסת 44 של חיל האוויר הדרום אפריקאי שהשתמשה במטוסי דקוטה הוקמה לראשונה בשנת 1944 בבסיס קהיר מערב במצרים.

מבנה הדקוטה, שהוכיח עצמו במשימות מגוונות שימש בסיס לתכנון מטוסים אחרים כגון: B-23 דרגון אף הוא מתוצרת דאגלס איירקראפט קומפני.

בחיל האוויר הישראלי
מטוסי הדקוטה הראשונים של חיל האוויר הישראלי נרכשו בדרום אפריקה, והגיעו לישראל בשנת 1948. במלחמת העצמאות שימשו המטוסים כמטוסי תובלה והפצצה. הטלת הפצצות מהמטוס בוצעה בצורה בתחילה ידנית, משום שהמטוס לא הותאם לנשיאת חימוש, אך לאחר זמן מה הותקנו במטוסים מתלי חימוש על הכנפיים. המטוסים השתתפו בקרבות בכל החזיתות, ותקפו בסוריה ובמצרים. הם השתתפו במבצע אבק (אספקה לנגב) ובמבצע עובדה (כיבוש אילת). חיל האוויר המצרי השתמש בדקוטות להפצצת תל אביב במלחמת העצמאות עד שמודי אלון הפיל שניים מהם מעל העיר.

בשנות החמישים שירתו בטייסת מספר מטוסים, ששימשו לאימוני צניחה ולתובלה. מטוסים נוספים הושאלו מחיל האוויר הצרפתי.

בתחילת מבצע קדש, ב-29 באוקטובר 1956, המריאו מטוסי דקוטה מבסיס תל נוף, וכל אחד מהם נשא 25 צנחנים. כדי לא להתגלות במכ"ם המצרי, הם טסו בגובה נמוך (כ-150 מטר), ולפני ההצנחה התרוממו לגובה של כ-450 מטר. במבצע ההצנחה ("מבצע מכבש") צנח גדוד של חטיבת הצנחנים, בפיקודו של רס"ן רפאל איתן, ליד מעבר המיתלה בסיני. מספר ימים מאוחר יותר, ב-2 בנובמבר, הצניחו הדקוטות את גדוד הנח"ל המוצנח 88 בפיקוד מוטה גור בא-טור, שבדרום-מערב סיני. אלה היו שתי הצניחות המבצעיות היחידות בתולדות צה"ל. במהלך המלחמה המטוסים מילאו משימות הצנחה, פינוי, תובלה, סיור ומשימות נוספות.
 
משנות ה-60 של המאה ה-20, שימשו מטוסי הדקוטה כמטוסי תובלה, במשימות שונות. בזמן השליטה הישראלית בסיני שימשו המטוסים לחילופי כוחות ולהובלת חלקי חילוף לבסיסים וליחידות חיל האוויר בסיני. בדקוטות אחדות של החיל היה שלט בו נכתב: "התחליף היחיד לדקוטה היא דקוטה אחרת".

במלחמת ששת הימים (1967) שימשו המטוסים לתובלת כוחות, במלחמת יום הכיפורים (1973) שימשו לפינוי פצועים, ובמלחמת לבנון (1982) ביצעו משימות לוחמה אלקטרונית.

חיל האוויר איבד שני מטוסים על צוותם בתאונות במהלך השנים, האחד (S-82) במהלך מלחמת העצמאות והשני (036) בקיץ 1980.
 
המטוסים יצאו משירות בשנת 2001, בתום 53 שנות שירות. מטוסי הדקוטה האחרונים של החיל נמכרו לאספני מטוסים מארצות הברית.

מטוס מס' 004 (סימון אזרחי 4X-FNL) שהיה בין האחרונים שיצאו משירות הוצב בשנת 2010 כאנדרטה בבסיס נבטים של חיל האוויר במסגרת ציון 30 שנים להתרסקות דקוטה 036.

שירות אזרחי בישראל

בשנת 1955 רכשה חברת התעופה "ארקיע" שני מטוסי "DC-3 דקוטה" בעלי 32 מושבים מעודפי חיל האוויר.

בשנת 1958 כלל צי המטוסים של החברה ארבעה מטוסי "DC-3 דקוטה" ובשנת 1961 החברה רכשה "דקוטה" נוספת. בשנה זו החלה החברה לעסוק גם בזריעת עננים ביודיד הכסף, למטרה זו הוכשר אחד ממטוסי ה"דקוטה" של החברה.

קישורים חיצוניים

* 
* 
* רוית נאור,, nrg 
 
 



מייקל רובנס "מייק" בלומברג (אנגלית: Michael Bloomberg; נולד ב-14 בפברואר 1942) הוא איש עסקים יהודי-אמריקני וראש עיריית ניו יורק.

בלומברג נולד וגדל במדפורד שבמסצ'וסטס, אחד הפרברים של בוסטון. הוא היה שותף בכיר בחברת הברוקרים "האחים סלומון". הוא עשה את הונו במכירת מסופי מידע פיננסי לחברות הסוחרות בוול סטריט. פעילות זו התבצעה במסגרת חברת בלומברג שהקים ונקראת על שמו. כיום זוהי חברת החדשות והמידע הפיננסי השנייה בגדולה בעולם. בלומברג מחזיק בבעלות על יותר מ-70% מהחברה והוא אחד מעשירי תבל עם הון המוערך ב-20 מיליארד דולר .

בלומברג בוגר תואר ראשון בהנדסת חשמל מאוניברסיטת ג'ונס הופקינס בשנת 1964 ומוסמך במנהל עסקים מאוניברסיטת הרווארד. בלומברג תרם כ-100 מיליון דולר לג'ונס הופקינס וגם היה יו"ר חבר המנהלים של האוניברסיטה.

בשנת 1997 פרסם מייקל בלומברג אוטוביוגרפיה תחת הכותרת "Bloomberg by Bloomberg".

בלומברג היה חבר המפלגה הדמוקרטית ברוב שנותיו. בשנת 2001 התמודד מטעם המפלגה הרפובליקנית והחליף את רודולף ג'וליאני בראשות עיריית ניו יורק. הוא נבחר לתקופת כהונה שניה בשנת 2005. ביוני 2007 פרש מהמפלגה הרפובליקנית והפך לעצמאי פוליטית. בנובמבר 2009 נבחר לתקופת כהונה שלישית בראשות העיר. לבקשתו, משכורתו של בלומברג כראש עירית ניו יורק עומדת על דולר אחד לשנה.

במהלך מבצע עופרת יצוקה, בינואר 2009, הגיע לביקור הזדהות ותמיכה עם ישראל ויישובי עוטף עזה, והביע תמיכה מלאה ב"זכות של ישראל להגן על עצמה" .

ב-2007 נבחר לאקדמיה האמריקאית לאמנויות ולמדעים. ב-2009 זכה בפרס לסקר לרפואה, בתחום השירות הציבורי, על התחשבות במדע בתהליכי קבלת ההחלטות, הצבת סטנדרטים בטיפול בבריאות הציבור ופועלו להפחתת השימוש בטבק בניו יורק.

בלומברג תרם מכיסו הפרטי 50 מיליון דולר לטובת בניית תחנת מגן דוד אדום בירושלים, שנחנכה ב-23 באוקטובר 2011 באירוע בהשתתפותו. 

הערות שוליים




סר רידלי סקוט (באנגלית: Ridley Scott; נולד ב-30 בנובמבר 1937) הוא במאי קולנוע ומפיק סרטים בריטי, מהבמאים המשפיעים בהוליווד, ואחיו של הבמאי טוני סקוט. 

חלק מסרטיו של סקוט ידועים כמצליחים או ידועים בתחומם, כגון "גלדיאטור" בתחום ההיסטוריה/פעולה, "הנוסע השמיני" בתחום המד"ב/אימה, או "בלייד ראנר" בתחום המדע הבדיוני. חלקם ידועים כבעלי סצנות אלימות מאוד ולעתים אף קשות למראה, כשהבולטים במיוחד מקטגוריה זו הם "בלאק הוק דאון" ו"חניבעל".

סקוט התפרסם גם כבמאי אחת הפרסומות המפורסמות ביותר בתולדות הטלוויזיה, כשביים ב-1984 את תשדיר הפרסומת למחשבי מקינטוש של חברת אפל, פרסומת ששודרה בזמן משחק הסופרבול אירוע בעל צפיית שיא. 

 
להלן כמה מסרטיו הידועים של רידלי סקוט:

*"רובין הוד)" (2010) - בן האצילים החוזר ממסע הצלב השלישי למולדתו ומגלה כי השריף מנוטינגהם מנסה להשתלט על הכס.
*"גוף השקרים" (2008) 
*"אמריקן גנגסטר" (2007) - גנגסטר אמיתי מהרלם, שהבריח הרואין לארצות הברית על מטוסי תובלה אמריקניים ששבו ממלחמת וייטנאם.
*"ממלכת גן עדן" (2005) - סרט העוסק במלחמה בין המוסלמים והצלבנים במאה ה-12.
*"בלאק הוק דאון" (2001) - סרט אכזרי למראה המבוסס על מקרה אמיתי, המציג פלוגה אמריקאית במלחמת האזרחים בסומאליה, כאשר פעולה מתוכננת בקפידה משתבשת וגורמת למקרי מוות רבים.
*"חניבעל" (2001) - המשך לסרט זוכה האוסקר "שתיקת הכבשים", בכיכובו של אנתוני הופקינס, המספר את סיפורו של הקניבל חניבעל לקטר.
*"גלדיאטור" (2000) - ראסל קרואו מגלם מפקד טוב לב בצבא הרומי הנקלע לשרשרת של עינויים והופך לעבד גלדיאטור.
*"ג'י איי ג'יין" (1997) - דמי מור מגלמת קצינה בחיל הים האמריקני המנסה להיכנס ליחידת הקומנדו האמריקנית ונאבקת בדעות צבאיות שובניסטיות.
*"תלמה ולואיז" (1991) - מסען של תלמה (ג'ינה דייוויס), עקרת הבית המדוכאת, וחברתה לואיז (סוזן סרנדון) המלצרית הוא מסע של שחרור מהחברה הגברית הפטריארכלית. זהו "סרט דרך" של התפכחות לקראת מודעות עצמית, אשר במהלכו נאבקות הנשים בנורמות חברתיות באמצעים "גבריים".
*"בלייד ראנר" (1982) - סרט מד"ב עתידני שהפך לסרט פולחן, בו משחק הריסון פורד.
*"הנוסע השמיני" (1979)- מסרטי המד"ב/אימה הידועים ביותר, המציג קבוצת אנשים בחללית אשר מגלים כי מסתובב ביניהם חייזר רצחני.

קישורים חיצוניים

*


 
תא דלק הוא תא אלקטרוכימי, אשר ממיר אנרגיה כימית לזרם חשמלי. חשמל נוצר בתוך התא על ידי ריאקציה בין דלק וחומר מחמצן, בנוכחות אלקטרוליט מעורר. החומרים שמשתתפים בריאקציה זורמים לתוך התא, תוצרי הריאקציה זורמים החוצה מן התא, בעוד שהאלקטרוליט נשאר בתוכו. תאי דלק יכולים לפעול בצורה רציפה, ללא הגבלת זמן, כל עוד נמשכת זרימת הדלק והחומר המחמצן אל תוך התא.

תאי דלק שונים מתא אלקטרוכימי הקרוי מצבר או סוללה בזה שלא כמו במצבר, הריאקציה הכימית מתבצעת על חומרים שמסופקים אל התא מבחוץ, כלומר הוא פועל כמעגל תרמודינמי פתוח. לעומת זאת המצבר מאכסן בתוכו אנרגיה חשמלית בצורה כימית ולכן הוא פועל במעגל תרמודינמי סגור.

מספר צרופים לא מועט של חומרים ומחמצנים אפשריים לשימוש. תא דלק מימני מנצל מימן כדלק וחמצן (בדרך כלל מן האוויר) כחומר המחמצן. דלקים אחרים כוללים פחמימן וכוהל בצורות שונות. מחמצנים אחרים כוללים כלור ודו-תחמוצת הכלור.

תכנון
תאי הדלק השונים פועלים באופן ככלל באופן דומה. לתאים שלושה רכיבים צמודים זה לזה: האנודה, האלקטרוליט והקטודה.
שתי ריאקציות כימיות מתרחשות בשטחי המגע בין שלושת הרכיבים. תוצאת שתי הריאקציות היא התכלות הדלק והמחמצן, היווצרות מים או דו-תחמוצת הפחמן והפקת זרם חשמלי, אשר ניתן לנצלו להפעיל צרכן חשמל, שבדרך כלל נקרא עומס.

בצד האנודה, קטליזטור מפריד את הדלק, בדרך כלל מימן, ליונים טעונים במטען חיובי ואלקטרונים טעונים מטען שלילי. האלקטרוליט הוא חומר שמתוכנן במיוחד כך שיונים עוברים דרכו ואילו האלקטרונים לא יכולים לעבור. היונים עוברים דרך האלקטרוליט לקטודה. כאשר היונים מגיעים לקטודה הם מתחברים מחדש לאלקטרונים, יוצרים ריאקציה בנוכחות חומר מחמצן, ויוצרים מים, H2O, או דו-תחמוצת הפחמן. בצורה כזאת נטענת האנודה במטען שלילי והקטודה נטענת במטען חיובי.

הפרמטרים החשובים ביותר בתכנון תא דלק הם:

*  תכונות האלקטרוליט. התכונות האלה בדרך כלל מגדירות את טיפוס תא הדלק.
*  הדלק שבשימוש. הדלק המקובל ביותר הוא מימן.
*  קטליזטור האנודה, אשר מפרק את הדלק ליונים ואלקטרונים. קטליזטור האנודה עשוי בדרך כלל מאבקת פלטינום מאד עדינה.
*  קטליזטור הקטודה, אשר הופך את היונים לפסולת של התהליך, אם זה מים או דו-תחמוצת הפחמן. קטליזטור זה עשוי לרוב מניקל.

תא דלק טיפוסי מייצר מתח שנע בין 0.6 ל- 0.7 וולט בעומס מלא. המתח יורד כאשר הזרם עולה, מכמה סיבות.

*  הפסדי הפעלה.
*  הפסדים אוהמים (הפסדים בגין התנגדות הרכיבים לזרם. הפסדים אלה הופכים לחום בתא).
*  הפסדי העברת מסות (התדלדלות החומר באתרי הקטליזטורים בעומס גבוה, גורם לנפילת מתח מהירה).

התאים יכולים להיות מחוברים בחיבור טורי או בחיבור מקבילי, כאשר חיבור טורי מביא למתח גבוה יותר של המערכת, וחיבור מקבילי מאפשר זרם גבוה יותר. תכנון כזה נקרא מערכת תאי דלק. ככל ששטחי המגע בין שלושת רכיבי התא (אנודה, אלקטרוליט וקטודה) גדולים יותר, הזרם מכל תא יהיה חזק יותר.

היסטוריה

העקרון של תא דלק התגלה על ידי מדען גרמני בשם קריסטיאן פרידריך שונביין (Christian Friedrich Schönbein) בשנת 1838, ופורסם באחד מירחוני המדע באותה עת. על בסיס עקרון זה נבנה תא הדלק הראשון והוצג לראשונה על ידי מדען וולשי בשם סר וויליאם רוברט גרוב (Sir William Robert Grove) בכתב-העת the Philosophical Magazine and Journal of Science במהדורה של פברואר 1839. תא הדלק היה בנוי מאותם חומרים שבנוי תא הדלק חומצה זרחתית של היום. 

הפיתוח הבא אירע רק בשנת 1955, על ידי כימאי בשם תומאס גרוב (W. Thomas Grubb), אשר עבד בארצות הברית בחברת ג'נרל אלקטריק, ומרגע זה נערכו פיתוחים ושיפורים באופן רציף, עד שבשיתוף פעולה בין ג'נרל אלקטריק, התעשייה האווירית מקדונל ונאס"א (NASA) נבנתה מערכת תאי הלחץ הראשונה אשר שימשה את פרויקט החלל ג'מיני.

בשנת 1959 נבנו מספר גדל והולך של תאי דלק גם בבריטניה (בהספק של 5 KW) וגם בארצות הברית (בהספק של 15 KW), כאשר כל מערכת הייתה בנויה מחומרים אחרים.

מחלקת הספק של חברת יונייטד טכנולוג'י קורפורישן (United Technologies Corporation's UTC) הייתה הראשונה אשר בנתה ושווקה מערכת תאי דלק גדולה (בת 200 KW),למטרות קו-גנרציה בתחנות כח של בתי חולים, אוניברסיטאות, ובניני מגורים גדולים.

היום מערכת הגדולה ביותר היא בעלת הספק של 400 KW.

טיפוסי תאי דלק
הפרק הזה מתאר בקצרה את טיפוסי תאי הדלק השונים. אין הוא מתיימר להרחיב ולפרט את מבנהו, תכונותיו, ואופן פעולתו של כל תא לפרטי פרטים. כל תפקידו הוא רק לציין את קיומם של הסוגים השונים.

תא דלק אלקלי (AFC)
תאי דלק בסיסיים (Alkaline fuel cells או AFC), משתמשים במימן ובחמצן שמאוכסנים בלחץ. האלקטרוליט עשוי בדרך כלל ממימת אשלגן. מאחר שבנוסף לחשמל, תוצר הלוואי הנוסף הוא רק מים, זאת בחירה הגיונית לשמוש בתעשיית החלל, ואכן סוכנות החלל נאסה (NASA), משתמשת בתאי הדלק הללו בצי מטוסי החלל שלה ובנוסף גם בכל תוכנית "אפולו". 
 
הנצילות החשמלית של התא נע בסביבות 70%.

יש לציין, אבל, שתי מגרעות: הראשונה - תא הדלק דורש מימן ברמת ניקיון גבוהה מאד, על מנת למנוע ריאקציה שגורמת להתגבשות קרבומטים, אשר מפריעים לכל התהליך. המגרעת השנייה מתייחסת לעובדה שהאלקטרודות עשויות פלטינום שהוא יקר מאד.

תא דלק עם חומצה זרחתית (PAFC)
תא דלק עם חומצה זרחתית (PAFC), עבר תהליכי פיתוח במשך יותר מ-20 שנים ולכן הוא הכי בשל במובן פתוח מערכת ובמובן של שמוש מסחרי. 

המגרעת היחידה היא שהדלק חייב להיות נקי לחלוטין משאריות גפריתיות. דרישה זאת חשובה במיוחד אם מוצאו של המימן שבשמוש מקורו מבנזין.

תא דלק עם קרבונט מותך (MCFC)
תא דלק עם קרבונט מותך (MCFCs) משתמש בתערובת של מלחי קרבונט מותך בתור אלקטרוליט, אשר כלוא בתוך מטריצה קרמית. האנודה עשויה מנתך של ניקל-כרום והקטודה עשויה מתחמוצת ניקל.

תא דלק עם תחמוצת מוצקה (SOFC)
תא דלק עם תחמוצת מוצקה (SOFC), משתמש באלקטרוליט במצב מוצק. עובדה זאת מקטינה משמעותית את בעיות הקורוזיה ומבטלת את בעיות הטיפול המיוחד שיש להעניק לאלקטרוליט נוזלי. התחמוצת המוצקה מבוססת על השמוש בקרמיקה מוצקה כאלקטרוליט. בעקרון האלקטרוליט המוצק הוא בעל תכונות המזכירות את המוליכים למחצה.

האנודה עשויה נתך של ניקל ותחמוצת זירקון, ואילו הקטודה עשויה נתך של מגנזיום.

יש לציין שתחמןצת החמצן (CO) אינו מהוה רעל לתא ונתן להשתמש בו ישירות כדלק. כמוכן התא לא ניזוק מנוכחות שאריות גפרית. התא מסוגל לפעול עם פחמימן כדלק, כלומר הוא מסוגל לפעול עם דלקים כמו גז פחם, בנזין, סולר,דלק מטוסים, כהל, וגז טבעי.

תא דלק עם ממברנת אלקטרוליט פולימרי (PEM)

תא דלק עם ממברנת אלקטרוליט פולימרי (PEM), שלמעט תא דלק אלקלי מודרני שמשרת את תעשיית החלל, מציע הספק שהוא בסדר גודל גבוה יותר מכל תא דלק אחר. PEM יכול לפעול עם כל חומר שהופק מדלקים פחמימניים. 

הוא פועל בטמפרטורות נמוכות ולכן התנעתו היא מיידית. היתרון הנוסף הוא שאין צורך בבידוד למנוע אפשרות של תאונת כוויות של המפעיל.

תא דלק PEM רגנרטיבי (URFC)
בתכנון זהיר ומדויק במיוחד, יכול תא דלק PEM להיות מופעל גם בצורה הפוכה, דהיינו לבצע אלקטרוליזה של מים. תא כזה נקרא Unitized Regenerative Fuel Cell (URFC). במצב כזה מפרק התא מים למימן וחמצן. 

השמוש העתידי שנמצא עדין בפיתוח, לייצר ביום חשמל בעזרת השמש, לנצל חשמל זה לאלקטרוליזה ולאגור את המימן, ולהשתמש בו לייצר חשמל בלילה. הסדור הזה עדיף במקומות בהם משקל הוא פרמטר חשוב, כי פתרון כזה הרבה יותר קל ממשקלם של תא סולרי ושל מתקן נפרד לאלקטרוליזה.

צפיפות האנרגיה של URFC היה בשנת 1995 ווט-שעה לכל קילוגרם משקל.

תא דלק עם מתנול ישיר (DMFC)
תא דלק עם מתנול ישיר (DMFC) דומה במידה מסוימת ל- PEM כי שניהם משתמשים בממברנה פולימרית כאלקטרוליט. אולם ב- DMFC הקטליזטור של האנודה מושך את המימן מהמתנול הנוזלי, וכך מונע את הצורך להשתמש במתקן מיוחד שמפריד את המימן מחומר הדלק. תאי DMFC משמשים כלי רכב, וצרכני חשמל ניידים אחרים, אזרחיים וצבאיים.

תא דלק עם פחם ישיר (DCFC)
תא דלק עם פחם ישיר (DCFC) מבוסס על תהליך הקרוי המרת פחם ישירה, שבו חלקיקי פחם מתחברים בתהליך אלקטרוכימי לפרודות חמצן לייצור דו-תחמוצת הפחמן (CO2) וחשמל. דלק הפחם יכול להגיע מכל סוג של פחמימנים, כולל פחם, פחם-עץ, גז טבעי, שמן אדמה ופחם אבן.

שימושים


ספקי חשמל גדולים
תאי דלק מאד שימושיים כספקי חשמל במקומות מבודדים, כגון חלליות, תחנות ניטור מזג אוויר נידחות, פארקים גדולים, חוות חקלאיות גדולות, ומספר לא מבוטל של שימושים צבאיים. תא דלק מימני יכול להיות קומפקטי, קל, וללא חלקים נעים. בגלל העובדה שאין להם חלקים נעים, ואין בהם בעירה כלשהי, בתנאים אידאליים הם מגיעים לרמת אמינות של 99.9999%. פירושו של דבר שסטטיסטית יש להם הפסקת פעולה של דקה אחת בתקופת עבודה של שנתיים ימים.

היתרון הגדול של מערכת תאי דלק על פני מצברי חשמל, הוא בעקר בספקי חשמל גדולים, לדוגמה חוות חקלאיות. הסבה היא שמצברים אוגרים בתוכם את האנרגיה החשמלית ואצל צרכני אנרגיה גדולים, המצברים חייבים להיות בעלי גודל מתאים, בעוד שבמערכת תאי דלק האנרגיה אצורה במיכלי דלק, דבר, שלעומת מצברים, מוזיל בהרבה את כל המתקן.

קוגנרציה
קיימות מערכות קוגנרציה לשימוש ביתי או שימוש בבנין משרדים, כאשר האנרגיה העיקרית היא חשמל שנוצר בתאי הדלק, ואוויר חם או מים חמים אשר מופקים מהחום שנוצר במהלך הריאקציה. המערכת מייצרת חשמל ברציפות, כאשר עודף החשמל נמכר לרשת החשמל. יש לציין, אבל, שמאחר וחלק מהאנרגיה מנוצלת לחום, יעילות המערכת בייצור חשמל יורדת במידת מה.

רכב

ישנם מספר אבות-טיפוס ומכוניות בייצור אשר משתמשים בטכנולוגית תאי הדלק, ומשמשים את מחלקות המחקר של יצרני מכוניות.
הניסיון הראשון היה של חברת GM ארש ייצרה בשנת 1966 את ה-אלקטרוון, מונע על ידי מערכת תאי דלק מימניים. הרכב היה כפול במשקל בהשוואה לרכב דומה בעל הנעה רגילה, הגיע למהירות 70 מייל לשעה למשך 30 שניות.  

בשנת 2001, קרייזלר יצאה עם קרייזלר נטריום, כאשר הרכב ייצר את המימן בעצמו, על ידי ריאקציה כימית בין הידריד-בור ובּוֹרַקְס. המכונית מאד שקטה בהפעלה ובעלת טוח של 300 מייל ללא הפרעה למושבי הנוסעים. 

בשנת 2005 פותח בבריטניה הדגם הראשון של אופנוע מונע במימן, בשם ENV (קיצור של Emission Neutral Vehicle)בעל טוח של 100 מייל בשטח בנוי, משך נסיעה מקסימלי של ארבע שעות, ומהירות מרבית של 50 מייל לשעה.
 
בשנת 2008 הוציאה חברת הונדה לשוק מכונית מימנית בשם FCX Clarity. בשנה זאת התווספו עוד מספר אופנועים מונעי מימן לשוק.

מספר חברות עורכות מחקרים עם תאי דלק לשמוש באוטובוסים. המובילה ביניהן היא חברת דיימלר, אשר סיימה ניסויים על פני שלוש שנים שנערכו באחת עשרה ערים.

מטוסים
מחלקת המחקר של חברת בואינג, ביחד עם שותפים אירופאיים, ערכו טיסת ניסוי בפברואר 2008 מאוישת (טיסת הניסוי הראשונה הבלתי מאוישת בוצעה כבר בשנת 2003), מונעת רק בתאי דלק ומצברי חשמל. "מטוס המדגם לתאי דלק" כפי שהוא נקרא (Fuel Cell Demonstrator Airoplane), היה מצויד בתאי דלק מסוג ממברנת החלפת פרוטונים (PEM) שהניעו מנוע חשמל אשר היה מחובר למדחף רגיל.

כלי שיט
כלי השיט הראשון בעולם שהשתמש בתאי דלק להנעה היה HYDRA שהשתמש במערכת AFC בהספק של 6.5 KW.
The world's first Fuel Cell Boat HYDRA used an AFC system with 6.5 kW net output.

צוללות
הצוללות שנבנו בגרמניה מדגמים 212 ו- 214, שנמצאות בשמוש הצי הגרמני, הצי האיטלקי ועוד מספר ציים, מצוידות במערכות הנעה לצוללות ללא תלות באוויר חיצון, אשר מאפשרת לצוללת לשהות מתחת לפני המים במשך תקופות ארוכות (מאות שעות, ולעתים אף יותר).

תחנות תדלוק

תחנת תדלוק מימן ראשונה נפתחה באפריל 2005 בריקייאביק שבאיסלנד. תחנה זאת מספקת מימן לשלושה אוטובוסים שנבנו על ידי דיימלר-קרייזלר ופועלים בשרות הציבורי הריקייאביק. התחנה מייצרת בעצמה את המימן הדרוש, בעזרת מתקן אלקטרוליזה. היתרון של השיטה הוא בעובדה שאין צורך באספקת מימן לתחנת התדלוק (אלא רק לספק מים וחשמל), ומוצר הלוואי היחידי הוא חמצן שמשוחרר לאוויר.

בקליפורניה מתפתח השמוש של תאי דלק למכוניות בעידודו הנמרץ של מושל קליפורניה. בשנת 2007 נעו 179 רכבים מונעי תאי דלק ברחבי המדינה ו25 תחנות תדלוק.

גם קרולינה הדרומית עוסקת בהקמת רשת תחנות תדלוק במדינה, כאשר שתיים מהן כבר פועלות.

מדינות נוספות בהן עוסקים בהקנת תחנות תדלוק הן: יפן, קנדה, שבדיה ונורבגיה.

ראו גם
*Bloom Energy Server

קישורים חיצוניים
*
* דוידסון אונליין - מאגר מדע: סרטון עם הסברים.

* רוני ליפשיץ: גלילאו - המגזין הישראלי למדע ואקולוגיה, גיליון 8 ינואר/פברואר 1995.

הערות שוליים



בניין העירייה הישן טורונטו, אונטריו, קנדה - היה מקום מושבה של מועצת העיר מ1899 עד 1966 ועדיין נשאר אחד מהמבנים הידועים בעיר. עבודות על המבנה בסגנון הרומני שעיצב E. J. Lennox החלו בשנת 1899, כאשר המבנה נפתח הוא היה המבנה הגדול בטורונטו, בניין העירייה ממוקם בפינת Queen Street  ו-Bay Street, בניגוד לבניין העירייה החדש הממוקם במרכז העיר.

כיום זהו מקום מושבו של בית המשפט העירוני.
במבנה יש מגדל שעון מיוחד אשר נראה לכל אורכו של Bay Street. 

 
הבניין משמש לפעמים לצילום סרטים ותוכניות טלוויזיה דוגמת This is Wonderland.





 
אינטרלוויקין (Interleukin) הוא שמם של כמה חלבונים המשתייכים לקבוצת הציטוקינים. לאינטרלוויקינים שלל תפקידים חשובים במערכת החיסון.

האינטרלוויקינים מופרשים על ידי תאי דם לבנים (לויקוציטים) ואף נקלטים על ידי תאי דם לבנים; מכאן שמם (אינטר, "תוך" + לויקוציטים). אופן פעולתם של חלבוני איתות אלו מוגדר כפראקריני (כלומר, הם מופרשים מתאים מסוימים ומשפיעים על תאי הסביבה הקרובה) ולעתים אוטוקריני (מופרשים מתאים מסוימים ומשפיעים על אותם תאים עצמם).

קיימים 35 אינטרלוויקינים; הם מסומנים IL-1 עד IL-35. השפעתם של האינטרלוויקינים על תאי המטרה הינה בשלושה תחומים עיקריים:

* גורמי גדילה. תאים הקולטים אינטרלוויקינים נכנסים לקצב מואץ של מחזור התא, מתחלקים במהירות רבה יותר ומתרבים.
* גורמי היצמדות וכימוטקסיס. אינטרלוויקינים מכוונים תאים של מערכת החיסון אל יעדם. לעתים הם מגבירים את יכולת ההיצמדות (הידבקות) של תאי הדם הלבנים אל תאי אפיתל, אל דפנות כלי הדם או אל הרקמות.
* דיכוי תאים של מערכת החיסון. לאחר שרוב הפתוגנים חוסלו מביאים אינטרלוויקינים אלו לדעיכת התגובה החיסונית.

סקירת 12 האינטרלוויקינים העיקריים

* IL-1 מופרש על ידי מקרופאג'ים, מונוציטים ותאים דנדריטיים. הוא מגביר את יכולת ההיצמדות של תאי דם לבנים הקולטים אותו, ובכך מסייע להם להגיע למקום הזיהום, להישאר בו ולהילחם בפתוגנים. בנוסף, משפיע IL-1 על ההיפותלמוס וגורם בכך להעלאת חום הגוף, דבר המסייע למערכת החיסון להילחם בזיהום. שתי השפעות אלו מהוות חלק ניכר מסדרת התסמינים המכונה דלקת.
* IL-2 מופרש על ידי תאי T וגם נקלט על-ידם, לעתים על ידי אותם התאים שהפרישו אותו. IL-2 מעודד התרבות של תאי T, וחשיבותו בהתנעת התגובה החיסונית הלומדת עליונה.
* IL-3.
* IL-4 מופרש על ידי תאי T ותאי פיטום ונקלט על ידי תאי B, להם הוא גורם להתחיל לייצר ולהפריש נוגדנים מסוג IgE, האחראיים להתנעת תגובות אלרגיות ולתקיפת תולעים שפלשו לגוף.
* IL-5 מופרש על ידי תאי T ותאי פיטום, נקלט על ידי אאוזינופילים (תאי דם לבנים הנלחמים בעיקר בתולעים שפלשו לגוף) וגורם להפעלתם.
* IL-6.
* IL-7.
* IL-8.
* IL-9.
* IL-10.
* IL-11.
* IL-12 מופרש על ידי תאים דנדריטיים ומקרופאג'ים ונקלט על ידי תאי T. אינטרלוויקין זה גורם לתאי ה-T להתמיין ספציפית לתאי T מסייעים מסוג 1 (T_H_1), אשר מפרישים אינטרפרון ותורמים בכך להפעלת מקרופאג'ים. מקרופאג'ים מופעלים מסוגלים לעכל ולהשמיד נגיפים וחיידקים שבלעו. זוהי דוגמה טובה לאופן שבו תאי מערכת החיסון משפיעים האחד על השני בצורה מעגלית לעתים קרובות.


תינוק שנשבה, (קיצור של 'תינוק שנשבה בין הגויים') הוא מונח הלכתי, המגדיר יהודי שמסיבות שאינן תלויות בו לא למד, ואינו יודע מה נכון ואת שעליו לעשות על פי ההלכה והאמונה היהודית, ומשום כך אין מחייבים אותו מבחינה הלכתית על מעשיו. החל מן המאה ה-19 עשו פוסקי ההלכה שימוש במושג כדי להתמודד עם מעמדם ההלכתי של החילוניים.

מקור הביטוי
המונח מופיע לראשונה בתלמוד: 

הסוגיה עוסקת בילד קטן (תינוק בלשון חז"ל) שנחטף או נשבה על ידי נוכרים, ובעקבות כך גדל כגוי לכל דבר ולא התוודע לדיני השבת. המחלוקת בין האמוראים שם היא האם אדם שגדל כך הינו פטור מכל עונש כדינו של אנוס, או מחויב בקרבן חטאת כדינו של שוגג.

רקע
בעניינים רבים ההלכה מבדילה בין יהודים לגויים. כמו כן ההלכה קובעת לגבי יהודים מסוימים, כמו מומר, שהם נידונים כגויים בגלל התנהגותם או דעותיהם. עניינים אלו כוללים בין השאר:
* שחיטה של גוי פסולה גם אם יהודי ראה שהשחיטה נעשתה כראוי
* אי יכולת להצטרף למניין
* נגיעה של גוי הופכת יין לסתם יינם
* באופן כללי, חייב יהודי לעזור ליהודי אחר "בין רשעים בין צדיקים, מאחר שהם נלווים אל ה' ומאמינים בעיקר הדת, שנאמר "אמור אליהם חי אני נאום ה' אלוהים, אם אחפוץ במות הרשע, כי אם בשוב רשע מדרכו, וחיה" , אולם לגבי מי שאינו מאמין בתורה שבעל פה, אומר הרמב"ם שהוא אינו בכלל ישראל ואין מצווה להצילו .

דין תינוק שנשבה
הרמב"ם השתמש במושג תינוק שנשבה לגבי יהודים ששייכים לזרמים ביהדות שלא קיבלו את ההלכה הפרושית-הרבנית (כנראה דבריו נאמרו ביחס לקראים): 

על סמך דברים אלו קבעו פוסקים מאוחרים יותר לגבי הלכות רבות שדינו של מי שנחשב "תינוק שנשבה" הוא כשל יהודי ולא כגוי. למשל:
* החזון איש כתב את הסברה שתינוק שנשבה מחייב בייבום וחליצה, בניגוד למומר שאינו מחייב את אלמנת אחיו בייבום וחליצה.
* רבי יעקב עטלינגר כתב שתינוק שנשבה אינו פוסל את היין שהוא נוגע בו להיות "סתם יינם"
* הרב אהרון סולובייצ'יק כתב סברה שתינוקות שנשבו כשרים לעדות, עניין שנוגע במיוחד להלכות קידושין, שכן אם אין עדים כשרים לקידושין הם אינם תופסים והאשה אינה צריכה גט כדי להתחתן עם אחר 
* מותר להלוות לגוי בריבית, בניגוד ליהודי שאסור להלוות לו בריבית. החכמת אדם מחלק לשלוש רמות: מומר שראוי להחמיר לא להלוות לו בריבית בגלל שהוא נחשב כגוי, הרשעים דשבקי היתירא ואכיל איסורא שעוד יותר יש להחמיר לנהוג בהם כיהודים, ותינוק שנשבה ואינו יודע מתורת ישראל כלל שמעיקר הדין אסור להלוות לו בריבית .
* הרב ישראל דוד הארפענעס כתב שיש לחלל שבת כדי להציל תינוק שנשבה, בניגוד למומר שאין להצילו אם הדבר כרוך בחילול שבת.

היו שחלקו וסייגו את תחולת דין תינוק שנשבה להלכות מסוימות בלבד. למשל, למרות שהרב יוסף שלום אלישיב סובר שחילונים אינם נחשבים בדין "תינוק שנשבה", לגבי חובות מוסריות אנושיות הוא אומר שיש להתייחס אליהם כאל תינוקות שנשבו .

מי נחשב תינוק שנשבה?
המשמעות הבסיסית של המושג "תינוק שנשבה" הוא יהודי שמעולם לא נחשף לידיעה שיש חובה לקיים את המצוות. כך למשל, הרב לאזאר, רבה של רוסיה, מדבר על יהודים "...תינוקות שנשבו והם פונים אלינו בבקשה לאגדם בקהילה ולסייע להם בהדרכה". אולם כבר הרמב"ם הרחיב משמעותית את תחולת דין תינוק שנשבה בקובעו שהוא חל על מי "ששמע אחר כך שהיה יהודי, וראה היהודיים ודתם".

רבי יעקב עטלינגר שהיה ככל הנראה מהראשונים בעת החדשה לדון בהיקף תחולת תינוק שנשבה כתב בתשובה משנת 1860 שלמרות שראוי להחמיר שלא לשתות יין שנגע בו יהודי שמחלל שבת בפרהסיא, מי שמקל יש לו על מה לסמוך ובלבד ש"לא מבורר לנו שיודע דיני שבת ומעיז פניו לחללו בפני עשרה מישראל יחד, שזה ודאי כמומר גמור ונגיעת יינו אסור". על הסיבה שיש מקום להקל כתב:
.

החזון איש כתב שלא ניתן כלל להחיל על יהודי דין מומר לעניין פטור מייבום וחליצה ממספר סיבות וביניהן שחל עליהם דין תינוק שנשבה מכיוון שבימינו "אין מי שיודע להוכיח" כלומר אין מי שיודע להציג בפניהם את חובתם לשמור את המצוות באופן שאם לא יקשיבו הם ייחשבו כרשעים.

לעומת זאת, היו שסירבו להחיל את הגדרת "תינוק שנשבה" על החילוניים וטענו שמכיוון שיש מסביבם דתיים והם רואים את מעשיהם לא ניתן לטעון שהם תינוקות שנשבו. כך למשל הרב עובדיה הדאיה כותב שמחללי שבת בפרהסיה שנחשפו לאיסור שבת, לא חל עליהם דין תינוקות שנשבו, ועל כן אין לצרפם למניין ואין לשתות יין שנגעו בו. גם הרב ישראל דוד הארפענעס  חלק על דברי החזון אי"ש וטען שאין לחילונים דין תינוק שנשבה ואין להצילם בשבת.

הרב יוסף שלום אלישיב אמר שהחילונים של היום אינם נחשבים תינוקות שנשבו, מפני שהם נחשפים לקיומן של המצוות ומקיימיהן, אך אמר שאולי אפשר להחיל דין "תינוק של נשבה" על יהודים שעלו לאחרונה ממזרח אירופה   

בספר שופטים המספר אודות שמשון הגיבור שהיה שופט בזמן פלישתים, נכתב שלמרות שאנשי הדור של שמשון הגדירוהו כמומר הוא נחשב לגיבור ושופט על ישראל משום שהיה נזיר מבטן אמו.

בין אלו הסוברים שחילונים נחשבים כתינוק שנשבה חלוקות הדעות האם דין זה חל על יוצאים בשאלה. ישנם הטוענים, למשל בשם הרב קוק, שמכיוון שרוח הזמן מלא בכפירה הרי שגם מי שלמד תורה מפי רבנים ופרש מדרך המצוות נחשב תינוק שנשבה כי הוא אנוס על ידי האמונות הרווחות בדור. לעומת זאת, הרב אהרן סולובייצ'יק המייחס דין תינוק שנשבה ליהודים ההולכים לבית כנסת קונסרבטיבי, כתב על הרב הקונסרבטיבי שמנהיג את הקהילה שהוא מומר ואינו תינוק שנשבה שכן הוא למד בישיבה ופרש.

כן כתב הרב אהרן סולובייצ'יק שלדעת התוספות והרשב"א יש הבדל בין סתם תינוק שנשבה לבין תינוק שנשבה שהוא גם מחלל שבת בפרהסיא ושמחלל שבת בפרהסיא, אפילו הוא תינוק שנשבה, נידון כמומר.

הרב יואל בן נון טוען שרבים האומרים שיש לדון על החילונים כתינוקות שנשבו אינם מתכוונים לזה ולקרוביהם הם אומרים שיש לדונם כגויים או מומרים.

יחס חילונים למושג
אצל החילונים נשמע לעתים ביקורת על הגדרתם כתינוקות שנשבו, הן משום שלטענתם היא איננה עומדת במבחן המציאות, והן משום שהיא נתפסת כהתנשאות של הדתיים. בתשובה לטענות אלו הוצגה תפיסה מורכבת יותר של המושג "תינוק שנשבה", שלפיה לא מדובר בשלילת הבחירה החופשית של האדם אלא בתיחום הבחירה החופשית שלו למרחב התרבותי והערכי שלתוכו הוא נולד, ובהקשר הספציפי - לעולמה של היהדות החילונית; באותה מידה שבחירתו החופשית של האדם הדתי מתוחמת לעולמו שלו. תפיסה מורכבת זו מנוגדת להשקפות החילוניים, מכיוון שבבסיסה נמצאת התפיסה לפיה תיחום הבחירה החופשית של האדם הדתי עולה על זו של החילוני .

לקריאה נוספת
* אביעזר רביצקי, חירות על הלוחות, תל אביב 1999, עמ' 128 - 133 ועמ' 229 - 232, ושם ביבליוגרפיה נוספת
* אדם פרזיגר, "זהות אורתודוקסית ומעמדם של יהודים שאינם שומרי הלכה: עיון מחודש בגישתו של הרב יעקב עטלינגר", בתוך: יוסף שלמון, אביעזר רביצקי ואדם פרזיגר (עורכים), אורתודוקסייה יהודית - היבטים חדשים, ירושלים תשס"ו

קישורים חיצוניים
* הרב יואל בן נון,, אקדמות י' 
* הרב מיכאל אברהם,, אקדמות י"א 
* הרב אברהם וסרמן,, צהר ד'. רשומה באתר רמבי"ש הכוללת קישור לטקסט מלא 
* הרב חיים נבון,, באתר של ישיבת הר עציון 

הערות שוליים



מאיר אגסי (1947 - 1998), סופר, צייר, מתרגם, עיתונאי ומבקר אמנות.

מאיר אגסי נולד בשנת 1947 בקיבוץ רמת הכובש. בין השנים 1963-1965 למד אמנות ב"מכון אבני". במהלך שרותו הצבאי אגסי היה חבר בלהקת פיקוד מרכז והשתתף בתוכנית ה-16 שלה, ביחד עם קובי רכט ודודו זכאי שפורקה בהוראתו של רחבעם זאבי, לאחר שסרבה להופיע בתנאי שדה. בשנת 1970 הציג את "רישומים", בגלריה "בר-כוכבא" בתל-אביב. בשנת 1980 זכה במלגת לימודים באנגליה. בשנת 1982 השתקע בבריסטול, אנגליה.

ספרו הראשון "הגבעות השחורות של דקוטה", זכרונות נוגים ומרים של יליד קיבוץ, נדפס בשנת 1987. הספר עורר בשעתו הדים רבים, הן לחיוב והן לשלילה. ספר שיריו "עננים מפסלים צורות", נדפס בשנת 1969. מאיר אגסי כתב גם פזמונים אחדים, מאמרי ביקורת רבים על אמנות במגזין "סטודיו". רבים ממאמרים אלו כונסו בשנת 2008 בספר "הכד מטנסי". בשנת 1988 אף כתב גליון שלם של כתב העת תחת השם "מלון אוטופיה-דיסטופיה" בנושא אמנים "אוטסיידרים". בנוסף כתב את ספר על האמן יחיאל שמי "ניירות יחיאל שמי" (1998).

לאחר מותו הטראגי נתגלו בעיזבונו ציורים ורישומים רבים מאוד וכן יומנים רבים. כל אלה הוצגו בתערוכה מקיפה בשנת 2002. התערוכה הוצגה בכמה מקומות בארץ, ונתרמה למשכן לאמנות על שם חיים אתר שבעין חרוד. חלקים ממנה, כולל פינת העבודה של אגסי, מוצגים דרך קבע בספריית המשכן.

רשימת פרסומים
*עננים מפלסים צורות, שירים, הקיבוץ המאוחד, 1969.
*הגבעות השחורות של דקוטה, זמורה-ביתן, 1987.
*"מלון אוטופיה-דיסטופיה", סטודיו, גליון מס' 89, ינואר, 1998.
*ניירות יחיאל שמי, א"ר הסדנה לספרים, 1998.
*הכד מטנסי, מבחר מאמרים על אמנים, אמנות והתבוננות 1997-1983, עם עובד, 2008.

לקריאה נוספת
*"מה עובר עליך ילד?", אלמנטים סוריאליסטיים ביצירות של בני קיבוץ, מאת שולה קשת, נדפס בעלי-שיח, 46, 2001.
*ניירות יחיאל שמי, מאיר אגסי, א"ר הסדנה לספרים, 1998.

קישורים חיצוניים
*שפירא, יניב, ", משכן לאמנות, עין חרוד.
* 
* 

הערות שוליים


 
 

בוניים (שם מדעי: Castoridae) היא משפחה בסדרת המכרסמים. בעבר, משפחה זו הייתה מגוונת וכללה סוגים ומינים רבים, ואילו כיום היא כוללת סוג אחד - בונה, המכיל בתוכו שני מינים - בונה קנדי ובונה אירופאי.

בין הסוגים שנכחדו: Migmacastor, Agnotocastor, Neatocastor, Anchitheriomys, Propalaeocastor, Oligotheriomys, Palaeocastor, Capacikala, Pseudopalaeocastor, Euhapsis, Fossorcastor, Priusaulax, Eucastor, Microdipoides, Nothodipoides, Monosaulax, Prodipoides, Dipoides, Castoroides, Procastoroides, Trogontherium, Boreofiber, Euronexomys, Youngofiber, Asiacastor, Palaeomys, Chalicomys, Steneofiber, Zamolxifiber, Romanofiber, Schreuderia, Sinocastor, Hystricops.

קישורים חיצוניים
*, באתר וואלה!



אל חג'י דיוף (בערבית: الحج ديوف; נולד ב-15 בינואר 1981) היה קשר וחלוץ נבחרת סנגל בכדורגל וקבוצת דונקסטר רוברס האנגלית.

דיוף החל את הקריירה שלו בקבוצה הצרפתית לאנס ואחרי מונדיאל 2002, שם היה אחד הכוכבים הגדולים של הטורניר, עבר לשחק בליברפול האנגלית. לאחר שנתיים לא מוצלחות עבר לשחק בבולטון. בשנת 2002 זכה בפרס כדורגלן השנה באפריקה של ה-BBC. דיוף נבחר על ידי פלה לאחד מ-125 שחקני הכדורגל החיים הטובים בעולם במרץ 2004.




פרננדו רואיס היירו (בספרדית: Fernando Ruiz Hierro; נולד ב-23 במרץ 1968) הוא כדורגלן ספרדי לשעבר. הוא שיחק הן כבלם והן כקשר אחורי בנבחרת ספרד ובריאל מדריד, והיה גם הקפטן בשתי הקבוצות.

עם ריאל מדריד, זכה היירו באליפות ספרד חמש פעמים ובליגת האלופות שלוש פעמים, ב-1998, 2000 ו-2002. הוא שוחרר מריאל מדריד בסוף עונת . לאחר ששיחק שנה אחת בקבוצת הקטארית אל ראיין, היירו חזר לאירופה לקראת עונת  וחתם בקבוצה מהפריימר ליג האנגלית, בולטון וונדררס. הוא הודיע על פרישתו ממשחק פעיל לאחר עונה אחת בקבוצה ופרש לבסוף ב-15 במאי 2005.

היירו שיחק 89 משחקים בנבחרת הספרדית, שיא לשחקן שדה בספרד, (שיא זה נשבר על ידי קרלוס פויול). הוא כבש 29 שערים. הוא שיחק עם הנבחרת במונדיאל 1994, מונדיאל 1998 ומונדיאל 2002. גם ביורו 96 ויורו 2000. עד למונדיאל 2002, הוא היה הכובש המוביל של הנבחרת הספרדית, הישג יוצא דופן עבור שחקן הגנה. הוא פרש מהנבחרת הלאומית ב-2002, שם החליף אותו ראול גונזלס בתפקיד הקפטן והכובש המוביל.

תארים
*2 x הגביע הביניבשתי (1998, 2002)
*3 x ליגת האלופות (1998, 2000, 2002)
*1 x סופר-קאפ אירופאי (2002)
*5 x אליפות ספרד (1990, 1995, 1997, 2001, 2003)
*1 x קופה דל ריי (1993)
*5 x סופר-קאפ ספרדי (1990, 1993, 1997, 2001, 2003)



 

כיכר נתן פיליפס היא כיכר העיר של טורונטו וממוקמת מול הכניסה הדרומית של בניין העירייה של טורונטו (או בשמו האחר בניין העירייה החדש).

הכיכר קרויה על שמו של נתן פיליפס שהיה ראש העיר של טורונטו בשנים 1955 עד 1962. הכיכר נפתחה בשנת 1965. 
 
את הכיכר עיצב מי שעיצב גם את בניין העירייה וילג'ו רבל (Viljo Revell). 

הכיכר מרוצפת חתיכות גדולות של בטון. בקצה הדרומי של הכיכר יש זירת החלקה על הקרח, גן שליו באמצע, וThree-Way Piece No. 2 ("הקשת") נוצרה על ידי הנרי מור (Henry Moore) אשר בחלקו הצפוני של הכיכר מול בניין העירייה. 
 
טיילת בטון מוגבהת מקיפה את הכיכר ומאפשרת גישה לבימה של בניין העירייה. בשל בעיות תקציב הטיילת סגורה ברוב ימי השנה. 
 
בכיכר ישנו גם פסלו של וינסטון צ'רצ'יל שנוצר על ידי הפסל אוסקר נמון ( Oscar Nemon).  
 
מעל משטח החלקה יש 3 קשתות מאז שהם נבנו, בשנת 1989 הם הוקדשו לכל אלה שלחמו או הגנו על החופש. 
 
הכיכר היא מקום של תצוגות אמנות, שוק איכרים שבועי, אירועים חברתיים והפגנות. 
 
תחרות עיצוב מחדש של הכיכר נערכה בסתיו 2005.

קישורים חיצוניים




חוקי הנירמול הם ששה חוקים לארכיטקטורה תקינה של מסד נתונים יחסי, הנבנים אחד על גבי השני וקובעים מבנה אופטימלי של טבלאות ושדות של בסיס הנתונים, באופן שהמידע יאוחסן באופן האמין, היעיל והחסכוני ביותר, ובכדי למנוע תופעות לא רצויות בתפעול בסיס הנתונים. באופן כללי ניתן לקבוע שהכלל העקרוני והעיקרי של חוקי הנרמול קובע שכל טבלה תתייחס לחטיבת מידע אחת בלבד, וכל הנתונים שלה יתארו אך ורק את אותה חטיבת מידע.

הצורך בנרמול

טבלאות שאינן מנורמלות עלולות ליצור שלל בעיות (או אנומליות): מבעיות באמינות הנתונים, כאשר קיימים נתונים סותרים לאותו ערך, קושי במציאת נתון, במקרה שהערכים אינם אטומיים, בזבוז של נפח מסד הנתונים, כאשר אותם ערכים נשמרים ברשומות רבות, ועד לסרבול בעדכון. 

לשם דוגמה, נתבונן בטבלה שהסכמה שלה (דהיינו הכותרת) היא: מספר זהות, שם אדם, כתובת, מספר מכונית, שנת ייצור המכונית.  

קיימת בטבלה זו בעיית כפילות: אם נוסיף שורה שתכלול מידע על מכונית שנייה או שלישית שקנה אותו אדם, נצטרך שוב להכניס את שמו וכתובתו, אף שהם כבר נתונים לנו בשורה העוסקת במכוניתו הראשונה.

בטבלה זו ישנה גם בעיית עדכון, עדכון כתובתו של אדם אחד ידרוש עדכון שורות רבות, שורה לכל אחת ממכוניותיו.

ישנן גם בעיות בהכנסה ובמחיקה, נניח שרוצים להוסיף לטבלה מס' של מכונית ושנת ייצורה, אך עדיין לא לקבוע מיהו הבעלים שלה. אין דרך לעשות זאת. באופן דומה, אין דרך למחוק את שם הבעלים ולהותיר את מס' המכונית ושנת הייצור.

בכל מקרה כזה של עדכון, הכנסה או מחיקה, עלולה להיווצר אנומליה בבסיס הנתונים.

במקרה של פיצול נתונים מסוג אחד לטבלאות שונות ("שם: בנימין", "שם: אהוד"...) או לשדות שונים (שכונות בירושלים: "קרית משה", "גילה", "בית וגן"...). כל הפעולות של עבודה עם טבלאות יסתרבלו, מכיוון שיהיה צריך ליצור שאילתות, טפסים ודוחות שונים לכל טבלה, או לבצע חיפש על שדות רבים במקום על שדה אחד.

יצירת שדה "מספר חשבון בנק" בטבלת "פרטי אדם", אף היא עלולה להפר את חוקי הנירמול, מפני שאם יש לאדם מספר חשבונות רב, הוא יצטרך לפתוח מספר רשומות כמספר פרטי החשבון ויצטרך לשכפל את פרטי האדם שוב ושוב. פתרון הוא ליצור טבלת "חשבון בנק" שתקושר לטבלת "פרטי האדם" ויופיעו בה רשומות כמספר החשבונות.

יצירת שדות "מספר זהות", "מספר נעליים", "תמונה עדכנית", "דגימת קול", "שם ההורים", "שם בת/בן הזוג", "עיר מגורים", "מספר טלפון", "כתובת", "מיקוד", "השכלה רלוונטית", "גיליון קורות חיים", "הון אישי משוערך", "סטטוס משפחתי" ו"תיק פלילי במשטרה" בטבלת "פרטי האדם" יכולה להיחשב כשומרת על מידת נרמול מכיוון ששדות אלו מתארים, מגדירים ומאפיינים את האדם, אבל שדות כמו "תמונת ירושלים", "מספר תושבי מדינת ישראל", "הטמפרטורה הממוצעת בארץ", "שמות היבשות בעולם" ו"שער הדולר",  מפירים את כללי הנרמול מכיוון, שאף שיכול להיות להם איזה קשר לאדם, אין להם תלות ויחוס להגדרתו של האדם המיוחד והספציפי.

מסיבות אלו מתעורר הצורך בנרמול.

מונחים במסד הנתונים היחסי

להלן מונחים שייעשה בהם שימוש במהלך תהליך הנרמול.

* סכמה - אפיון הטבלה שנכללים בהגדרתה:  1. שם הטבלה, 2. שמות העמודות הם השדות, 3. סוג ערכי העמודות 4. ואת המפתח העיקרי (באמצעות קו תחתי). למשל, לטבלה "אלפון" המכילה עמודה של שם, עמודת תעודת זהות ועמודת גיל יש את הסכמה:אלפון (שם, תעודת זהות, גיל). ניתן גם לרשום סכמה באופן מלא בצורה הבאה:  אלפון (שם:מחרוזת(14), תעודת זהות:מחרוזת (9), גיל:בית). 

*סכמה טבלאית - אוסף כל הסכמות של כל הטבלאות בבסיס הנתונים. לכל שם טבלה ולכל שדה באותה טבלה חייב להיות שם חד ערכי. שדות הקשר בין טבלאות מקושרות יהיו שדות בעלות שמות זהים.

*מפתח - תכונה או אוסף תכונות מתוך הסכמה שדי בהם כדי לזהות חד-חד-ערכית את הרשומה. למשל, בסכמה (תעודת זהות, שם אדם, כתובת, מס' מכונית, שנת ייצור המכונית), די בתעודת זהות ובמס' מכונית כדי לאפשר את מילוי כל שדות הנתונים האחרים.  אין אפשרות שתעודת הזהות ומס' המכונית יהיו זהים ברשומת טבלה אחרת.

*מפתח ראשי - התכונה המרכזית שעל פיה מזהים את הרשומה בהתייחסות לטבלאות אחרות. בסכמה (תעודת זהות, שם אדם, כתובת, מס' מכונית, שנת ייצור המכונית) תעודת הזהות ומס' המכונית הם כאמור המפתח, אך ברור מקל וחומר שגם תעודת זהות, מס' מכונית ושנת ייצור מכונית הם מפתח, כלומר קיים עבורם מילוי אפשרי אחד בלבד של יתר השדות. אם כך (תעודת הזהות, מס' המכונית) הוא מפתח עם מספר מרכיבים מינימלי. מפתח כזה הוא המפתח בניגוד למפתח עם מספר מרכיבים לא מינימלי הקרוי מפתח על. ייתכן מצב שבו יש מספר מפתחות אפשריים עם מספר רכיבים מינימלי. במקרה כזו ייבחר אחד מהם לשמש מפתח ראשי והשאר ייחשבו למפתחות משניים. 

*תלות פונקציונלית - מוגדרת כתלות חד חד ערכית של תכונה אחת בתכונה שנייה. אם השם והכתובת תלויים בתעודת הזהות, דהיינו עבור תעודת זהות מסוימת קיים שם אחד בלבד וכתובת אחת בלבד, מכונה הקשר בין תעודת הזהות לבין השם והכתובת כתלות פונקציונלית. 

*תלות פונקציונלית רב ערכית - ייתכן ששדה מסוים תלוי בשדה אחר, אך לא באופן חד חד ערכי. ברור שמספר המכונית תלוי בתעודת הזהות של בעל המכונית. אם נדע זהותו של אדם, נדע למלא את רשומת המספר המכונית על פי המכוניות שבבעלותו, אך מכיוון שייתכנו מספר מכוניות, אין זו תלות חד ערכית.

*שמירת מידע - פירוק הוא משמר מידע, אם ניתן לצרף מחדש את הטבלאות המפורקות כדי לקבל את הטבלה בצורתה המקורית. הפירוקים על פי אלגוריתם הנרמול הם משמרי מידע.

* נשתמש במונח מרכיב לתאר תכונה של הסכמה או קבוצת תכונות שלה. בדוגמה לעיל, למשל (מס' מכונית) או (תעודת זהות, מס' מכונית).

צורות נורמליות

צורה נורמלית ראשונה - 1NF

טבלה נמצאת בצורה  נורמלית ראשונה אם קיים יחס חד ערכי בין נתון לשדה, וכל ערך הינו ייחודי, אטומי וללא נגררות. צורה זו מחייבת: 
* אטומיות - אסור שכמה ערכים יאוחסנו כאוסף באותו שדה. 
* ערכים ייחודיים - אותו נתון לא יאוחסן בשדות או טבלאות שונים, ונתונים דינמיים שיכולים להיות מחושבים בשאילתות, לא יופיעו כערכים בשדות. 
* תלות פונקציונלית - לכל השדות הנכללים בטבלה תהיה תלות ויחוס לשדה המפתח הראשי של הטבלה.  

דוגמאות: 
* יצירת שדה "ילדים" בטבלת "פרטי האדם", שלתוכו מוכנסים כל שמות הילדים מופרדים בתו כלשהו לא תקינה, מכיוון שהערך אינו אטומי. צריך להוסיף עמודה נפרדת שתכלול שמות הילדים. בכל שורה יהיה שם של ילד אחר. 
* יצירת שדה "מספר ילדים" בטבלת "פרטי האדם", אף היא יוצרת בעיית נרמול, מפני שמספר הילדים צריך להיות מחושב דינמית בשאילתא על פי מספר הרשומות של ילדים לאדם ולא כמספר קבוע וסטטי בטבלה, וכפילות זו עלולה לתת נתונים סותרים.
* בעיית נרמול מתעוררת גם עקב יצירת שדות רציפים לאותו נושא, "מספר חשבון בנק1", "מספר חשבון בנק2", "מספר חשבון בנק3", בטבלת "פרטי האדם", מפני שאינם שדות ייחודיים. במקרה זה נרמול הטבלה יהיה ביצירת עמודה של "מספר חשבון", והוספת שורה נפרדת לכל חשבון.

צורה נורמלית שנייה - 2NF

טבלה נמצאת בצורה נורמלית שנייה אם אין תלויות פונקציונליות של שדות שאינם כלולים במפתח הראשי בחלק משדות המפתח. למשל, הטבלה עם הסכמה (תעודת זהות, שם אדם, כתובת, מס' מכונית, שנת ייצור המכונית) אינה בצורה נורמלית שנייה. זאת משום שיש תלות פונקציונלית של שם האדם בתעודת זהות. 
שם האדם אינו כלול במפתח ואילו תעודת הזהות מהווה רק חלק מהמפתח (תעודת זהות, מס' מכונית). אותה בעיה נוצרת גם מקיום תלות פונקציונלית של  שנת ייצור המכונית (תכונה שאינה כלולה במפתח) במס' מכונית (חלק מהמפתח). 

אלגוריתם הנרמול:
 אם הסכמה היא (X,Y,Z,A), ואם (X,Y) הם המפתח ו-Z תלוי ב-X, יש להפריד את הטבלה לשתי טבלאות נפרדות: (X,Y,A) ו-(X,Z). כלומר יש ליצור טבלה נפרדת שתכלול את התלות הפונקציונלית, ולהשמיט מהטבלה המקורית את המרכיב שיש לו תלות פונקציונלית בחלק מהמפתח.

צורה נורמלית שלישית - 3NF

טבלה נמצאת בצורה נורמלית שלישית אם היא בצורה נורמלית שנייה ולא קיימת תלות פונקציונלית בין שני מרכיבים שאינם חלק מהמפתח הראשי. ובלשון אחרת, כל שדה שאיננו שדה מפתח, אסור שיהיה תלוי בשדה שאיננו שדה מפתח. 

למשל בסכמה (תעודת זהות, שם, מס' אותיות בשם) תעודת הזהות לבדה היא המפתח, שהרי היא מבטיחה מילוי חד ערכי של יתר השדות. מצד שני, מס' האותיות בשם זהו שדה שתלוי ישירות בשם, ותלותו בתעודת זהות היא עקיפה - טרנזטיבית בלבד. דוגמה אחרת הוא שדה מיקוד בטבלה (אדם, כתובת, מיקוד). לשדה המיקוד יש תלות עקיפה במפתח - השדה אדם. הפתרון הוא , ליצור טבלת מיקוד נפרדת לפי עיר, רחוב ומספר בית.  

אלגוריתם הנרמול:
 יש להפריד את הטבלה לשתי טבלאות נפרדות. אם הסכמה היא (X,Y,Z,A) ואם X הוא מפתח ו-Y גורר את Z, נפריד לטבלאות עם הסכמות: (X,Y,A) ו-(Y,Z).

צורה נורמלית בויס-קוד - BCNF

צורה זו קרויה על שם שני החוקרים, בוייס וקוד, שמצאו דרך להגדיר צורה ששקולה לחוקי הנרמול 2 ו-3 גם יחד ואף במקרים גבוליים טובה מהם.

טבלה נמצאת בצורה נורמלית בויס-קוד או BCNF, אם אין מרכיב בסכמה שגורר פונקציונלית מרכיב אחר ואינו מפתח אפשרי. או במילים אחרות כל פעם שתכונה מגדירה תכונה אחרת מהמפתח הראשי, עליה להיות מפתח אפשרי של הטבלה. 
 
למשל, בסכמה (סטודנט, תחום לימוד, מרצה), ייתכן שסטודנט ותחום לימוד נלקחו כמפתח ראשי (זהות המרצה תוסק מהם).  עם זאת, עדיין נדרש נירמול על פי BCNF. הבעיה היא שניתן להסיק את תחום הלימוד מזהות המרצה לבדו. כלומר קיימת תלות פונקציונלית של תחום הלימוד במרצה, אף שהמרצה כשלעצמו אינו מפתח אפשרי.
  
אלגוריתם הנרמול:
 אם (X,Y,Z,A) היא הסכמה, ואם X,Y הוא מפתח אפשרי ו-Y,Z מפתח אפשרי ו-Z גורר את X, נפריד למרכיבים (Y,Z,A) ו-(Z,X).

צורה נורמלית רביעית - 4NF

טבלה נמצאת בצורה נורמלית רביעית אם היא בצורה נורמלית שלישית, ואין בה יותר מתלות רב ערכית אחת. למשל, בטבלה המכילה את הסכמה (עובד, שפות, ילד), המפתח מורכב משלושת השדות. שכן לכל עובד ייתכן יותר מילד אחד ויותר משפה אחת. אך עדיין ברור שהשדות שפות וילד תלויים בשדה העובד, אלא שזו תלות שאינה חד ערכית.
הבעיה בסכמה (עובד, שפות, ילד) היא שקיים בה ניפוח מלאכותי של מספר השורות. על כל שפה חדשה שירכש העובד נוסיף רשומה ונכתוב בה גם את שם הילד, ודבר זה מיותר כמובן, כי אין כל קשר בין שפה שרכש העובד לשם ילדו. על כן אלגוריתם הנרמול יקצה טבלה לכל תלות רב ערכית. בדוגמה כאן:(עובד, שפות) וכן (עובד, ילד).

צורה נורמלית חמישית - 5NF

הצורה הנורמלית החמישית מהווה למעשה הכללה של קודמותיה, אך מתאימה גם למקרים שבהם ידועים חוקים ספציפיים על מאגר הנתונים שאינם מכוסים על ידי הצורות הקודמות. טבלה נמצאת בצורה נורמלית חמישית אם לא ניתן לפרקה למספר טבלאות שבכל אחת מהן תהיה הסכמה קצרה יותר. לחלופין, טבלה נמצאת בצורה זו גם אם קיים פירוק כזה, אך לכל הטבלאות שבפירוק יהיה מפתח זהה.

יוצאים מהכלל
כמו בכל כלל גם לכללי הנרמול יוצאים מהכלל. חשוב לציין שחוקי הנרמול ובמיוחד אלו האחרונים אינם תורה מסיני ולא מיושמים תמיד עד תומם. לעתים יופרו חוקי נרמול מסוימים כדי למנוע סירבול יתר של מסד נתונים או במטרה להשיג ביצועים מהירים. כך למשל ישמרו נתונים בטבלאות אף שאפשר לחשבם מחדש באמצעות שאילתות, במקרה ששאילתות אלו גוזלות משאבים רבים ומאיטות את העבודה במידה ניכרת. דוגמה נפוצה להפרת חוק נירמול הוא אחסון של המיקוד לצד הכתובת של האדם בטבלת "כתובת האדם", במקום לאחזרה מחדש מטבלת "מיקודים" באמצעות השדות "שם היישוב", "שם רחוב" ו"מספר בית" , בכל פעם שמתבצעת תצוגה של כתובת האדם.

לקריאה נוספת
* רז הייפרמן, בסיסי נתונים ושפת SQL, הוצאת הוד-עמי, עמ' 175
* ג'ון ויסקאס, המדריך השלם לאקסס 97, הוצאת פוקוס ומיקרוסופט פרס, פרק רביעי, עמ' 77-105

קישורים חיצוניים
*, אתר וובמאסטר
*ויליאם קנט,
*, אתר אית"ן


 
 

באגס באני (באנגלית: Bugs Bunny) הוא ארנב מונפש המופיע בסדרות הסרטים המצוירים "לוני טונס" ו"מרי מלודיס" בהפקת האחים וורנר. אחת הדמויות המוכרות ביותר בעולם.

הדמות נוצרה בשנת 1940 בברוקלין, ניו יורק בעבודה משותפת של שישה יוצרים: בוב קְלאמְפֶּט, צ'אק ג'ונס, פריץ פרילינג, ארתור דייוויס, טֶקְס אֶיְוֶרי ורוברט מקימסון. לדברי מל בלאנק, השחקן הראשון שדיבב אותו, המבטא שלו הוא שילוב בין צורות הדיבור של הרבעים הניו יורקיים ברונקס וברוקלין.

באגס באני התפרסם במשפט "אֶה, מה נשמע, דוק?", שנאמר תוך כדי לעיסת גזר, ובסכסוכים שלו עם אלמר פאד, יוסמיטי סם (קאובוי קטן קומה עם שפם ארוך בצבע כתום חזק שתמיד מצויד בנשק חם), מרווין ממאדים, טאז השד הטסמני, דאפי דאק ואפילו וייל אי. קאיוטי (שבדרך כלל רודף אחרי רוד ראנר). לרוב באגס באני יוצא מנצח מהסכסוכים האלה. הדבר בולט במיוחד בסרטים שביים צ'אק ג'ונס, שבהם נהג להציג "מנצחים" נגד "מפסידים".

ג'ונס חשש שהתוקפן המנצח תמיד יאבד את אהדת הצופים, וכדי לפתור בעיה זו דאג שיריביו של באגס באני יציקו לו, ירמו אותו או יאיימו עליו שוב ושוב. לאחר שנפגע כך (לרוב שלוש פעמים), היה באגס אומר בדרך כלל "ברור לך שעכשיו תהיה מלחמה" (שורה שלדברי ג'ונס נלקחה מגראוצ'ו מרקס), או לפעמים "ברור לך שזה לא יעבור בשתיקה". לאחר שהרוויח ביושר את זכותו לנקום או להתגונן, קיבל באגס את אישורו הדומם של הקהל לחולל את המהומות שלו.

במאים אחרים כגון פריץ פרילינג הציגו את באגס באני כשהוא יוצא מגדרו בניסיון לעזור לאחרים בעת צרה, וכך יצרו שוב סיבות קבילות למעשי הקונדס שלו.

לעומת זאת כאשר באגס באני פוגש דמויות "מנצחות" אחרות, כגון ססיל הצב, הביצועים שלו אינם מזהירים, ובדרך כלל ביטחונו העצמי המופרז פועל לרעתו.

באגס באני הוא מקבילה מודרנית לדמות התכסיסן מהמיתולוגיה והפולקלור.

מקור השם "באגס" הגיע לאחר שהאנימטור בן הארדוואי שכינויו היה באגס יצר ב1938 סקיצה של ארנב ומתחת לתמונה כתב "הארנב של באגס" (ובאנגלית: Bugs' Bunny) ומאז סרטו השני, ב1941 הוחלט לתת לארנב את שמו. בסדרת הקומיקס המבוססת על הסרטים המצוירים
שמו הכביכול אמיתי של באגס באני הוא ג'ורג' וושינגטון באני.

מדבבים
להלן השחקנים אשר דיבבו את הדמות בשנים האחרונות:
* מל בלאנק – מל בלאנק דיבב את באגס באני במשך 49 שנה, החל מ-1940 עד למותו. לדבריו, המבטא שלו הוא שילוב בין צורות הדיבור של הרבעים הניו-יורקיים ברונקס וברוקלין, אך טקס אייוורי טען שבלאנק נתן לדמות מבטא אירי. בסרטון השני של באגס, "Elmer's Pet Rabbit", בלאנק נתן לדמות קול שונה לחלוטין, אבל האחים וורנר החליטו שהקול הקודם היה יותר טוב. בזמן הקלטת הקולות, היה בלאנק לועס גזר, מה שקטע לעתים את הדיאלוג, ואילץ את האנימטורים לסגור לדמות השנייה את הפה. אחר כך בלאנק ניסה לעבוד עם ירקות אחרים, כגון סלרי, אך אף אחד מהם לא נשמע כמו גזר. אז מצא בלאנק פתרון לבעיה: ללעוס גזר ומיד לירוק אותו למרקקה, ולא לבלוע אותו, כדי להמשיך להקליט את הדיאלוג. בסרט "באגס באני: כוכב עליון" בלאנק טען שהוא אלרגי לגזר, והיה יורק את הגזר כדי למנוע תגובה אלרגית, אבל באוטוביוגרפיה שלו לא מצאו פרטים כאלה; מנגד, בראיון שנערך איתו ב-1984, הוא הכחיש את היותו אלרגי לגזר.
* ג'ף בֶּרְגְמַן – ג'ף ברגמן היה הראשון שדיבב את באגס באני אחרי פטירתו של מל בלאנק בשנת 1989. הוא קיבל את התפקיד כשניסה להרשים את "האחים וורנר" בחיקויָו לדמויות של מל בלאנק. אחר כך הם הריצו קלטת שבה היה דיבוב של מל בלאנק ודיבוב חובבים של ג'ף ברגמן וטענו שהם לא יכולים להבדיל. מזה התחילה כל קריירת הדיבוב של ברגמן. ברגמן דיבב את באגס באני מ-1990 עד ל-1993. בסדרה "Looney Tunes Show" שתוקרן ב"קרטון נטוורק" במאי 2011 ברגמן ימשיך לדבב את הדמות וגם את דאפי דאק.
* גרג ברסון – גרג בארסון דיבב לראשונה את באגס באני ב"עלילות טייני טון" ב-1995. אחר כך הוא דיבב את באגס באני בסרטון "From Hare to Eternity" המוקדש לזכרו של המנוח פריץ פרילינג, שהיה גם הסרטון האחרון שביים צ'אק ג'ונס. דיבב פעם נוספת את הדמות בסדרה "The Bugs and Daffy Show", אשר הוקרנה על המסך בשנים 2003-1996 ב"קרטון נטוורק". ברסון נפטר ב-2008.
* בילי וסט – זו לא פעם ראשונה שבילי וסט דיבב דמות כלשהי של "לוני טונס". לדוגמה, ב-1988 הוא דיבב את ססיל הצב, לצד מל בלאנק. וסט גם דיבב את הדמות בסרט "ספייס ג'אם" שבו השתתף שחקן הכדורסל מייקל ג'ורדן. כמו כן, וסט דיבב את הדמות בספיישל "לוני טונס" לחג המולד, ספיישל "לוני טונס" לפסחא ובכמה משחקי וידאו שבהם מככבות הדמויות של "לוני טונס". 
* ג'ו אלאסקי – ג'ו אלאסקי, כמו ג'ף ברגמן, היה חקיין, וידע לחקות דמויות רבות מה"לוני טונס", כולל באגס באני. למעשה, אלאסקי כבר דיבב את יוסמיטי סֶם בסרט "מי הפליל את רוג'ר ראביט", מכיוון שלמל בלאנק הייתה בעיה במיתרי הקול. אלאסקי דיבב את באגס באני גם בסרט "מסביב לעולם עם טוויטי". דיבב לאחרונה את באגס באני וגם את דאפי דאק בסרט "לוני טונס: חוזרים לאקשן" מ-2003. כמו כן, אלאסקי דיבב את דאפי דאק בסרטון "Daffy Duck for President".
* סֶמְיוּאֶל וינסנט – דיבב את הדמות רק ב"Baby Looney Tunes" ששם דיבב גם את דאפי דאק. 
* נואל בלאנק – נואל בלאנק דיבב את באגס באני בסרט "It's a Wonderful Tiny Toon Christmas Special". מל בלאנק טען בערוב ימיו שנואל ידבב את באגס באני עד שלא יחלים. בלאנק הצעיר אכן דיבב את הדמות, ברם אביו לא החלים אלא נפטר. נואל בלאנק דיבב את באגס באני (יחד עם אביו) בסרט "מי הפליל את רוג'ר ראביט".

מדבבים ישראליים
* אבי פניני (1991)
* אוהד שחר (2003-1991)
* עמי מנדלמן (החל מ-2006)


 





אדום החזה (שם מדעי: Erithacus rubecula) הוא ציפור שיר קטנה שמאפייניה הבולטים הם פנים, גרון וחזה בגוון אדום-חלודה המופיע כאשר הפרט בוגר. בעבר סווג אדום החזה למשפחת הקיכליים (Turdidae), אך כיום הוא משויך למשפחת החטפיתיים (Muscicapidae).

המין נקרא בלועזית European) Robin). בכתביו של שייקספיר מוזכר בשמות Red-breast או Ruddock. בערבית נקרא אבו אלחינאא'. משמעות השם הלטיני "Erithacus rubecula" הוא "הבודדת האדומה הקטנה", בשל התנהגותו הטריטוריאלית של המין.

תיאור המין
אורכו של אדום החזה 12.5 - 15 ס"מ, אורך הזנב 5 - 7 ס"מ, מוטת כנפיו 20 - 23 ס"מ. משקלו 16 - 22 גרם. פרטים בוגרים קלים לזיהוי בשל הניגוד בין קדמת הגוף האדומה והבולטת לבין הבטן הלבנה. חלקי הגוף העליונים והזנב בגוון חום-זית. על כנף המתבגרים מופיע פס צהבהב צר. הראש גדול יחסית. המקור חרוטי, צבעו חום ובסיסו בהיר. העיניים חומות וגדולות יחסית. הרגליים ארוכות למדי ודקות, צבען חום בהיר.

לאדום החזה חד-צורתיות זוויגית, כלומר שני המינים זהים בהופעתם, הנמשכת לאורך כל השנה ללא שינוי. מחקר שבדק את החד-צורתיות הזוויגית, מצא כי זכרים ונקבות בשנתם הראשונה, הם בעלי חזה אדום קטן מפרטים בשנתם השנייה. נקבות מראות הפחתה בגודל החזה האדום החל מהשנה השנייה, השפה האפורה סביב החזה האדום (שנעשית לבנה בהדרגה), מתחזקת וגדלה אצל זכרים עם הזדקנותם. מגמות אלו מובילות לדו-צורתיות זוויגית בפרטים בוגרים. החוקרים משערים כי הניגוד בין החזה האדום לשפה האפורה המקיפה אותו, משמשים להבלטתו בשטח. ניגוד זה נראה בתנאי אור שונים, על כן משרת את אדום החזה בשטחים פתוחים וכן ביערות בהן התאורה חלשה. המחקר משער כי שינויים אלו בניצוי, משמשים סימנים לבחירת בן-זוג על פי גילו. 

פרטים צעירים הם בעלי גוון חום-זית, כאשר הבטן, החזה, הגרון והראש מנוקדים. בחילופי הנוצות הראשונים מופיע הגוון האדום. מתבגרים זהים לבוגרים בהופעתם. אדום החזה נוטה לסמר את נוצותיו (לחימום הגוף), דבר המשווה לו מראה גוצי ועגלגל. על הקרקע, הוא מקפץ בזריזות כאשר כנפיו שמוטות, רגליו צמודות וזנבו נוטה מעלה מעט. נוהג לקפוא במקום, לבצע תנועות תזזיתיות ולקפוא שנית.

תפוצת תתי-מין ומקום חיות
(האותיות E. r. מייצגות את שם המין בלטינית).
* E. r. melophilus - אנגליה ואירלנד.
* E. r. rubecula – אוסטריה, אוקראינה איטליה, איי פארו, האיים האזוריים, איי מדירה, האיים הקנריים, איסלנד, אירלנד, אלבניה, אנגליה, אנדורה, אסטוניה, אסיה הקטנה, בולגריה, בוסניה והרצגובינה, בלארוס, בלגיה, גרמניה, דנמרק, הולנד, הונגריה, טורקיה, יוון, ירדן, ישראל, כרתים, לטביה, לבנון, לוקסמבורג, ליטא, ליכטנשטיין, מולדובה, מלטה, מקדוניה, נורבגיה, סוריה, סלובניה, סלובקיה, ספרד, סרביה, פולין, פורטוגל, פינלנד, צ'כיה, צרפת, קרואטיה, קפריסין, רומניה, רוסיה, שבדיה, שווייץ.
* E. r. withebyi – אלג'יריה, תוניס, לוב, מאוריטניה, מרוקו, מצרים, סרדיניה, קורסיקה.
* E. r. tataricus – מערב סיביר, קזחסטן.
* E. r. valens. – חצי האי קרים.
* E. r. caucasicus – יפן, סין, גאורגיה, ארמניה, טג'יקיסטן, מדינות הקווקז ועבר הקווקז.
* E. r. hyrcanus – דרום מזרח עבר הקווקז, וגם איראן, עומאן, ערב הסעודית, עיראק, כווית.
* אדום חזה קנרי E. r. superbus - גראן קנריה וטנריפה. סווג על ידי ברגמן (2001) כמין נפרד, אך מרבית החוקרים רואים בו נכון ל-2006 תת-מין אנדמי.

משערים כי למין אוכלוסייה כלל עולמית פורה המונה 87 - 170 מיליון פריטים. לא נמצא שום תיעוד ברחבי העולם על ירידה מספרית, כתוצאה מהתערבות האדם בשטח המחייה או כתוצאה מתנאים טבעיים. אוכלוסייתו האירופאית והים-תיכונית של המין לא נמצאת בסכנת הכחדה כלשהי. מספר הפריטים אף גדל ב-20% משנות ה-80.

בית הגידול של אדום החזה הוא חורש, פארקים , גינות וכדומה. במקומות בהם אוכלוסייתו מבוססת ומתרבה, הוא מתקרב אף למשכנות האדם, לעתים אף מזדמן לתוך בתי מגורים ומקנן בתוך חפצים עזובים. 

האוכלוסייה חצי-נודדת, אזורי החריפה משתרעים מאירלנד ובריטניה מערבה עד מרוקו ודרום מזרח דרך אירופה. הזכרים נוטים לישיבת קבע (בגלל ההגנה על נחלותיהם). מרבית האוכלוסייה באי הבריטי אינה נודדת.

בישראל ארבעה תתי מין:
* E. r. rubecula – נודד וחורף מצוי במרבית אזורי הארץ.
* E. r. hyrcanus - חורף נדיר ומבקר במרבית אזורי הארץ.
* E. r. caucasicus- חורף נדיר במזרח הארץ.
* E. r. tatricus – ארעי ביותר בצפון הארץ ובמרכזה.

האוכלוסייה החורפת מגיע לישראל מסוף אוקטובר ובמשך נובמבר, ונודדת חזרה בחודש מרץ. מאחר שהאוכלוסייה בישראל חורפת בעיקרה או חולפת, לא קל להבחין בפריטים רבים, וזאת מכיוון שהמין ממעט בהתנהגות טריטוריאלית כאשר הוא חורף. הוא אינו משמיע שירה קצובה, אלא מעין צליל תקתוק שמטרתו הזדהות בפני אדומי חזה אחרים. בישראל כמעט ולא ייצפה בשטח פתוח, אלא בשיחים סבוכים. 

ציפורים חורפות גם לא מגלות נטייה לחיזור ולקינון, פעולות שבהם משקיע אדום החזה את שירתו היפה. יש לציין כי מטרתה העיקרית של החריפה היא הישרדות ומציאת מזון ותנאי קיום, עד בוא האביב לארץ המוצא. קבוצות קטנות מגיעות לישראל אף בנדידת האביב ששיאה בחודש מרץ. הוא חוזר לארצות המוצא לפני חודשי הקיץ ונדיר לראותו בעונה החמה.

התנהגות טריטוריאלית

אדום החזה נחשב מין טריטוריאלי ביותר לאורך כל השנה. בחורף מגנים הזכר והנקבה על הטריטוריה הפרטית שלהם ביחידאיות (כל אחד על שלו). ההגנה על הנחלה נעשית באמצעות שירה רמה המבוצעת ממקום אסטרטגי במרכז הנחלה, ובהצגה מוגזמת של החזה האדום. מחקרים הראו כי זכרים מכריזים לעתים על מספר נחלות בעונה יחידה ומגנים עליהן בהתאם, אולם המין נחשב מונוגמי. גודלה של הנחלה הוא 2 - 10 דונמים בהתאם לכמות המזון ומקומות המסתור בה. נהוג לחשוב שבמהלך החורף מגן אדום החזה ביתר חריפות על הטריטוריה שלו, בשל היעדר מזון. 

לעתים קרובות יתקפו אדומי החזה מבקרים לא רצויים ויניסו אותם מהנחלה. המין אגרסיבי ביותר אל בני מינו ואף אל מינים אחרים שהוא רואה בהם מתחרים על מזונו. בישראל ניתן לראות התנהגות תוקפנית במיוחד כלפי ציפור השיר ירקון. תחילת המריבה בין אדומי חזה יריבים שנפגשו כוללת מהלומות באמצעות הכנפיים והרגליים, שמטרתן להזיז את היריב ממקום מושבו. בהמשך המריבה שני היריבים מתגלגלים על האדמה כדי לצבור תאוצה, אז הם מזנקים על יריבם ומטיחים אותו על האדמה כאשר הם צמודים יחד. מרבית המריבות נמשכות פחות מדקה, כאשר המפסיד (לרוב הפרט שפלש לנחלה) מתעופף מהמקום, אולם נצפו מריבות חוזרות ונשנות הנמשכות שעות ואף ימים. המריבה מסתיימת לעתים בפציעה חמורה, עיוורון בגלל מהלומות לאזור הפנים או מוות. 

על פי רוב, הזכר שומר על הטריטוריה שלו למשך כל חייו ואילו הנקבה הנבחרת עוזבת את נחלתה בעונת הרבייה וחוברת אליו. בתקופה שבה היא נמצאת בנחלתו, הנקבה כמעט לא תרה אחרי מזון, והוא מסופק לה על ידי הזכר כחלק מחיזורו אחר הנקבה (Courtship feeding), כנראה כהכנה לכך שהיא לבדה דוגרת על הביצים. להתנהגות זו חשיבות רבה - חלוקת התפקידים הברורה בין המינים מסייעת להיווצרות הטלות מרובות במהלך עונת הרבייה וכן לשרידותם של הגוזלים בכל הטלה.

רבייה וגידול צאצאים

סברה מוטעית בארצות אירופה היא שאדום החזה פעיל יותר בחודשי החורף. זאת מכיוון שמספרם הכללי של העופות באזור מסוים נוטה לרדת (בעקבות נדידה ושאר גורמים) ואז אדום החזה בולט יותר לעין ולאוזן. 

עונת הרבייה משתנה באזורי התפוצה השונים: באנגליה ובאירלנד מאמצע מאי עד אמצע יוני, באיים הקנאריים ממאי עד יוני, מאפריל עד מאי בצפון אפריקה ומאפריל עד יוני בשאר אירופה. 

הקן נבנה על ידי הנקבה, בצורת ספל ומורכב מעלים יבשים, עשב, טחב, סיבי פירות, שיער ונוצות. הקן מונח לרוב בצמוד לגזע עצים ומוסתר בסבך 5 מטרים מעל הקרקע. הקן עשוי להיות ממוקם גם במקומות לא שגרתיים כגון כלי בית שהושלכו (קומקומי ברזל וכיוצא באלה), כיסי חולצות ומעילים ועל גבי מדפים. המין נוטה לקנן גם בתיבות קינון.

הטלת הביצים (4 - 6 במספר) מתרחשת בסוף חודש מרץ, הביצים חצי אליפטיות וחלקות, גוון לבן או כחלחל בהיר וניקוד אדמדם שלעתים פזור, לעתים מופיע ככתמים ולעתים מכסה את כל הביצה. הנקבה דוגרת עליהן במשך 15 ימים לערך. בבקיעתם מהביצים, הגוזלים עירומים וחסרי ישע. בתקופה זו הם מואכלים על ידי שני בני הזוג. שלושה ימים מבקיעתם מופיעה פלומה על גופם. חמישה ימים מבקיעתם הם מתחילים לפקוח את עיניהם. הנקבה צמודה לקן ולגוזלים, בעוד הזכר מביא להם מזון בסבבים של שלוש פעמים לשעה. הנקבה ניזונה לעתים מקליפות הביצים הבקועות, המכילות סידן החשוב לחיזוקה בתקופה זו. גידול הנוצות מתרחש במהרה, וכעבור 15 ימים מבקיעתם גדלות הנוצות המסייעות לתעופה והגוזלים מתנסים בהם בעזרת הוריהם, עד לרכישת המיומנות. הצעירים נהיים עצמאים כעבור שלושה שבועות, ומגיעים לבגרות מינית בגיל שנה.

לאדום החזה שני מחזורי הטלה בממוצע בשנה, לעתים קרובות שלושה מחזורים, ולעתים רחוקות אף ארבעה. לפיכך, בשעה שהנקבה מתחילה מחזור הטלה נוסף, הזכר הוא הממשיך להגן ולהאכיל את הגוזלים מההטלה הקודמת. מיד לאחר שהגוזלים מההטלה האחרונה פורחים מהקן, נפרדים בני הזוג, והנקבה חוזרת לנחלתה הפרטית.

אחוזי התמותה אצל אדום החזה גבוהים יחסית: כ-60% מהגוזלים פורחים מקן הוריהם ורבים מהם אינם שורדים את שנתם הראשונה. אמנם נצפה פרט אדום חזה  שחי 8.5 שנים, אולם תוחלת החיים של הבוגרים הינה 18 חודשים. הלחצים הגורמים לכך הם פגעים סביבתיים, היעדר מזון, קן ארעי וחשוף ולחץ טריפה מוגבר מצד ציפורים אחרות, זוחלים כלטאות ונחשים ויונקים טורפים.

אנשים רבים מאמינים שאדום החזה פוקד את גינותיהם שנה אחר שנה. עם זאת, מרבית הסיכויים שאלו אדומי חזה אחרים בעלי אותם צבעים ומזג רוח, שהזדמנו לטריטוריה לא מיושבת. באזור מגורי האדם הטריטוריות הן פחות מוגדרות, בגלל לחצים טבעיים מוגברים מצידו.

שירה וקולות

לא נצפה הבדל בטיפוסי השירה בין שני הזוויגים, אולם לכל פרט שירה ייחודית. נקבות ממעיטות בשירתן מרגע שנמצאות בנחלת הזכר, הזכר ממשיך בשירתו, שמסמלת כי הוא מצא בת זוג ומוכן לרבייה (סמל סטטוס). אדום החזה שר מהנץ החמה ולעתים עד אמצע הלילה, במידה והוא קרוב למקור אור בהיר (תאורת רחוב וכדומה). 

הקריאה המזוהה עם המין היא "טיק" נוקשה, שמושמע בסדרות קצרות ומהירות. קריאת האזהרה היא "סיי" חד ביותר. פריטים הנודדים בלילה משמיעים "טסי" קצר וחלש. השירה כוללת צלילים ארוכים ודקים המשולבים בסלסולים נמוכים. מחוץ לעונת הרבייה, השירה חלשה ופחות מאולצת. 

תזונה
תזונתו של אדום החזה מתבססת בעיקר על חרקים, חיפושיות, נמלים ועכבישיים, אך הוא ניזון גם מתותים שונים ומזרעים במהלך החורף. בהיעדר גישה למזון טבעי, הוא נצפה בקרבת מתקני האכלה המותקנים על ידי צפרים. 

אדום החזה עוטה על מזונו ממקום מושבו על ענפי העצים, ובולע אותו לאחר שחוזר שוב למקום מושבו. דרך נוספת היא איסוף מהקרקע, אך לעתים רחוקות הוא מזיז עלים או ענפים כדי למצוא את מזונו. הוא אוכל רק את שנראה לעין. בחלקים באירופה בהם נפוץ יותר, הוא נצפה עוקב אחר גננים וחקלאים אשר הופכים את האדמה וחושפים תולעים ושלשולים, שלולא פעילותו של האדם, לא היו חלק מתפריטו של אדום החזה. לעתים נצפה תופס מזון בעת תעופה, בדומה למרבית בני משפחתו הטקסונומית.

אדום החזה בתרבות
הפילוסוף היווני אריסטו שהבחין בהתנהגותו הטריטוריאלית של המין, טבע את האמרה: "אין שני אדומי חזה דרים באותו שיח". אריסטו, שלא הכיר את תופעת הנדידה, הניח כי אדום החזה משנה את צבע נוצותיו עם בוא החורף וכך הניח בעצם שחכלילית עצים ואדום החזה הם אותו מין.

אדום-החזה מקושר לפולקלור ולאגדות העם של בריטניה. הוא מייצג מזל טוב ומזל רע כאחד, חיים ומוות. סיפורים רבים מנסים להסביר איך קיבל את סינרו האדום והבולט. אחד מהם מספר כי אדום החזה צייץ באוזנו של ישו כאשר זה היה תלוי על הצלב, ודמו דבק בחזהו. הוא נחשב לאחד מסמליו המובהקים של חג המולד, ועל כן הוא מופיע בכרטיסי ברכה רבים. הדוורים הראשונים באנגליה נקראו "Robins", ולכן הוא מצויר לעתים קרובות מחזיק מעטפה במקורו. בסקר שנערך על ידי עתון טיימס בשנות הששים, רוב האנגלים טענו כי הם רצים להפוך את אדום-החזה לצפור הלאומית של בריטניה, אך הממשלה הבריטית אינה נוקטת בצעדים לקראת אמוץ צפור לאומית אנגלית כלשהי באופן רשמי.

אדום-החזה, יחד עם הגדרון, הם שני המועמדים הבולטים ביותר לתואר הצפור הלאומית של אירלנד.

בסרט ההוליוודי "מרי פופינס" מוזכר אדום החזה, אולם הציפור המשונה שמופיעה בהקשר זה היא בעצם קיכלי אדום חזה (Turdus migratorius או כפי שהוא מכונה לעתים בטעות, "אדום החזה האמריקאי"), קיכלי שתפוצתו בארצות הברית. הימצאותו בסצנה הלונדונית היא פרי דמיונם של מפיקי הסרט. כמו כן הוא מוזכר פעמים רבות בספר סוד הגן הנעלם של ברנט כשומר הסוד של הגן.

גיבור הקומיקס רובין, שותפו של באטמן ללוחמה בפשע, נקרא על שם אדום החזה ולובש חליפה אדומה. מקור השם הוא במשפחת האקרובטים "הגרייסונים המעופפים" שכונו גם "אדומי החזה" עקב חליפתם האדומה ולהטוטי האקרובטיקה האווירים שלהם (עם ובלי טרפז). הם הופיעו בקרקס עד שנרצחו בידי דו-פרצוף. דיק גרייסון שרד את הרצח, וברוס ויין/באטמן לקח אותו תחת חסותו והפך אותו לעוזרו בלחימה בפשע. מאז נטלו את תפקידו וגלימתו של רובין מספר אנשים שונים בהם ג'ייסון טוד וטים דרייק.

לקריאה נוספת
* דוד לק, חיי אדום החזה, תרגם ד"ר חיים בן-עמרם, הקיבוץ המאוחד, תשכ"ב - 1961

קישורים חיצוניים

*, המרכז לטיפוח ציפורי הבר בחצר הבית
*
* 

הערות שוליים





הצל של אנדר הוא ספר מדע בדיוני מאת אורסון סקוט קארד (1991) שעלילתו מכסה ברובה את האירועים שהתרחשו במשחק של אנדר, אך מנקודת מבטו של בין, ילד גאון שסיפורו תופס מקום משני, לכאורה, בספר "המשחק של אנדר". "הצל של אנדר" אינו המשך לספר "המשחק של אנדר", אלא ספר מקביל.

עלילת הספר
בין - הדמות הראשית בספר, הינו בן לשיבוט גנטי (שפותח על ידי מדען רוסי בשם אנטון) לאחר שנגנבו מהוריו הביולוגיים 23 ביציות מופרות על ידי בן דוד של אביו. השינוי הגנטי גורם למוחו להתפתח מאד. כשהגנב מגלה שהוא עומד להיתפס ע"י המשטרה - הוא שורף את כל התינוקות על מנת להעלים ראיות. בין תופס את העומד להתרחש, ובורח דרך יציאת חירום. לאחר מכן הוא מתחבא בניאגרה של השירותים. לוקח אותו לאימוץ שרת שיכור מהאיזור, ולאחר מכן הוא עוזב בכוחות עצמו את בית השרת, ומגיע לרחוב.  גדל כיתום  ברחובות רוטרדם הלא-סולחניים שלאחר פלישות הבאגים לכדור הארץ. 
 
בהיותו בן 4, גורם שם למהפיכה חיובית ביחסים בין הילדים הקטנים לבין הבריונים. הוא שורד בעזרת מוחו המבריק, למרות כל הסיכויים. יכולותיו השכליות העליונות מביאות אותו לתשומת לבה של נזירה שמפנה אותו לבית הספר ללחימה. בין רוצה ללכת לבית הספר ללחימה רק מפני שפוחד מבריון בשם אשיל שרוצה לרצוח אותו. בין לא נותן לאיש לאבחן אותו ונוטה לעצמאיות יתר. צוות בית הספר אינו מעוניין להתחשב ברצונו ועוקב אחריו. בין מתיידד מאד עם חברו ילד בשם ניקולאי, שגדול ממנו בשנתיים. לקראת סוף העלילה מגלה הנזירה (שבמקביל מנסה להתחקות על שרשיו הביולוגיים של בין), שהם בעצם אחים. 
 
בין משפיע רבות על המתרחש מאחורי הקלעים במשחק של אנדר; למשל, הוא בוחר את החיילים בצבאו של אנדר, ללא ידיעתו.

כראוי לשאר ספרי הסדרה, קארד מציג את הדמויות בצורה אבסולוטית, לפיה בין חכם מאנדר אך חסר לו כושר מנהיגות.

"הצל של אנדר" הוא הספר הראשון ב"סדרת הצל" (או "הסדרה של בין" באופן פחות פורמלי), המתארת את השנים לאחר תום המלחמה ב'באגים' ותחילת המאבקים הפנימיים בין מעצמות כדור הארץ. 




תנועה ערבית להתחדשות (בערבית: الحركة العربية للتغيير) או בראשי תיבות תע"ל, היא מפלגה ערבית-ישראלית שהוקמה לקראת הבחירות לכנסת ה-14 על ידי אחמד טיבי.

בבחירות לכנסת ה-14 הוקמה תע"ל בשם "האיחוד הערבי" והתמודדה לכנסת, ביטלה את השתתפותה לפני הבחירות לכנסת, ולמרות זאת קיבלה 2,087 קולות ונשארה מחוץ לכנסת הארבע עשרה.

לקראת הבחירות לכנסת ה-15 התאחדה מפלגת האיחוד הערבי, שבינתיים שינתה את שמה לתע"ל (שמה הנוכחי, כיום) עם מפלגת בל"ד שזכתה ל-2 מנדטים: עזמי בשארה, יו"ר מפלגת בל"ד ואחמד טיבי, יו"ר מפלגת תע"ל, אך במהרה התפלגה הסיעה לשתי סיעות נפרדות: בל"ד ותע"ל.

בבחירות לכנסת ה-16 התאחדה תע"ל עם חד"ש ברשימת חד"ש-תע"ל, כשטיבי שובץ במקום השני ברשימה ונבחר לכנסת. בבחירות לרשויות המקומית בשנת 2003 התמודדה המפלגה רק בשתי ערים, שבכל אחת מהם היא נכנסה עם מנדט אחד למועצת העירייה. בבחירות לכנסת ה-17 התמודדה תע"ל עם רע"ם, ברשימת רע"ם-תע"ל, כאשר טיבי משובץ במקום השני ברשימה ונבחר לכנסת.

לקראת הבחירות לכנסת ה-18 בחרה תע"ל את אחמד טיבי להמשיך לכהן כיו"ר המפלגה, את אוסאמה סעדי למקום השני בתע"ל, את רסאן עבאדללה למקום השלישי בתע"ל ואת אעתימאד קעדאן במקום הרביעי בתע"ל. הרשימה המשיכה באיחודה עם רע"מ ברשימת רע"ם-תע"ל, כאשר טיבי נשאר במקום השני ברשימת המפלגה לכנסת ה-18.

מטרות המפלגה
מטרות המפלגה הם:
#המשך התמיכה בתהליך השלום הישראלי-פלסטיני כדי להקים מדינה פלסטינית עצמאית לצד מדינת ישראל בגבולות יוני 1967 ובירתה מזרח ירושלים וכן פתרון בעיית הפליטים באופן צודק ע"פ החלטות מועצת הביטחון. במסלול הישראלי-סורי לדרוש ולהאבק למען נסיגה מלאה מרמת הגולן וחתימת הסכם שלום עם סוריה וכן נסיגה מלאה מדרום לבנון וחתימת הסכם שלום עם לבנון כדי להגיע לשלום כולל ובר קיימא באזור.
#העלאת ושינוי המעמד החוקי והאזרחי של האזרח הערבי בישראל וצמצום הפערים בין הסקטור היהודי והערבי על ידי מדיניות "העדפה מתקנת" בכל התחומים ובכדי להגיע לשוויון אמיתי בין המגזר הערבי והיהודי בכל תחומי החיים.
#שחרור הווקף האיסלמי וניהולו באופן עצמאי על ידי ועד נבחר על ידי המוסלמים.
#להאבק למען ביטול מס רכוש, הכרה בכפרים הלא מוכרים והחזרת עקורי אקרת וברעם לכפריהם ע"פ החלטת בג"ץ.
#טיפול בבעיות ומציאת פתרונות לבעיות האזרחים הערביים בנגב ובערים המעורבות.
#להשתתף באופן פעיל בתהליך קבלת ההחלטות במדינה. להשפיע ולקחת חלק בתהליך קבלת ההחלטות ועיצוב המדיניות.
#העלאת מעמד האשה הערביה בכל התחומים על ידי מדיניות של "העדפה מתקנת".

נציגי המפלגה בכנסת

מועמדים לכנסת ה-14 תחת השם האיחוד הערבי 
 
אחמד טיבי, אוסאמה סעדי 
 
  הרשימה התמודדה בשם "האיחוד הערבי", זכתה באלפי קולות אך נותרה מחוץ לכנסת ה-14  

הכנסת ה-15 (1999)במסגרת בל"ד 
 
מנדט אחד: אחמד טיבי 
 
 הסיעה הוקמה ב-21 בדצמבר 1999 עם פרישתו של אחמד טיבי מבל"ד.

 הכנסת ה-16 (2003) במסגרת חד"ש-תע"ל 
 
מנדט אחד (מתוך 3 לרשימה כולה): אחמד טיבי 
 
 רשימת מועמדים מלאה, הכוללת גם את מועמדי חד"ש, ראו.
 
 ב-7 בפברואר 2006 פרש טיבי מהסיעה המשותפת והקים את סיעת היחיד תע"ל. 

 הכנסת ה-17 (2006) במסגרת רע"ם-תע"ל 
 
מנדט אחד (מתוך 4 לרשימה כולה): אחמד טיבי
 
 רשימת מועמדים מלאה, הכוללת גם את מועמדי רע"ם, ראו. 

הכנסת ה-18 (2009) במסגרת רע"ם-תע"ל
 
מנדט אחד (מתוך 4 לרשימה כולה): אחמד טיבי
 
 רשימת מועמדים מלאה, הכוללת גם את מועמדי רע"ם, ראו. 

קישורים חיצוניים
*, באתר הכנסת



צוּפיות (שם מדעי: Nectariniidae) הן משפחת ציפורי שיר קטנות גוף וזריזות.

אטימולוגיה
קיים דמיון מורפולוגי בין הקוליבריים ובין הצופיות, אולם מבחינה טקסונומית מדובר בשתי משפחות שונות; בעוד הצופיות הן משפחה בסדרת ציפורי השיר והן נפוצות ביבשת אפריקה וגם בישראל, הקוליבריים הם משפחה בסדרת הסיסאים, והם מצויים ביבשת אמריקה בלבד. הבלבול בין שתי המשפחות נובע ממאפיינים פיזיים ואקולוגיים דומים של שתי הציפורים - גודלן הזעיר, צבעיהן המרהיבים ומקורן הארוך והמעוקל, וכן התזונה המבוססת בעיקרה על צוף פרחים. תופעה זו, של קיום שני טקסונים שאינם קשורים זה לזה, אך הינם בעלי מאפיינים מורפולוגיים דומים, וממלאים תפקידים מקבילים במערכת האקולוגית, מכונה אבולוציה מתכנסת. הצופית הייתה בארץ בשנות 1930 ציפור נדירה ביותר של נאות מדבר ומוכרת מראיה רק לחוקרים מועטים. היא נקראה בעבר יונק הדבש, שם שניתן לה ככל הנראה על ידי החוקר ישראל אהרוני המפורסם, אבל השם הזה שונה רשמית לצופית ב-1958 על ידי ועדת שמות מיוחדת שהוקמה כדי לשים סדר בשפה ולתת שמות מעשיים לצמחים ובע"ח חיים שונים שלא היה להם שם מוסכם. שמה של הצופית שונה מאחר שהיא אינה יונקת את הצוף אלא מלקקת אותו מתוך הפרחים וכך משום שחלק ניכר ממזונה הוא בכלל חרקים. הקולבירי משתמש גם הוא בלשון לצורך שאיבת צוף מהפרחים אבל הוא מגלגל את הלשון לכלי יניקה ולכן כנראה נשאר "יונק" ובנוסף הוא ניזון בלעדית על צוף, ולכן הוא יונק הדבש ולא הצופית. 

קיימות שתי משפחות נוספות של ציפורים - דִּבְשָׁנִיִּים Meliphagidae (באנגלית Honeyeaters) ו-Dicaeidae (באנגלית Flowerpeckers), שהינן דומות לקוליבריים ולצופיות במראיהן ובהתנהגותן, וגם הן התפתחו כל אחת באופן עצמאי; אזור תפוצתן הוא אסיה, אוסטרליה ואוקיאניה.

תפוצה ומראה

מוצאן המקורי של משפחת הצופיות הוא האזורים הטרופיים שביבשת אפריקה, ואילו אזור ישראל - סוריה - לבנון הוא הקצה הצפוני של תחום מחייתן.

משפחת הצופית מהוות דוגמה לשוני החיצוני המתקיים פעמים רבות  בין הזכר ובין הנקבה בעולם החי (דו-צורתיות זוויגית); בעוד הזכר צבוע בצבעים יפיפיים כמו כחול, שחור וירוק זוהר בגבו, כתם כתום, אדום או צהוב על חזהו, וגוונים סגולים בראשו, הנקבה צבועה בצבעי הסוואה; צבעי אפור וזית חדגוניים.

מיון המשפחה

* תת-משפחה Promeropinae
** סוג Promerops
* תת-משפחה Nectariniinae 
** שבט Dicaeini
*** סוג Prionochilus
*** סוג Dicaeum 
** שבט Nectariniini
*** סוג Anthreptes
*** סוג Hypogramma
*** סוג Nectarinia
*** סוג Aethopyga
*** סוג Arachnothera

הצופיות בישראל

המין היחיד ממשפחת הצופיות הנפוץ בישראל מכונה צופית בוהקת או בקיצור צופית (Nectarinia osea); בעבר היה נפוץ הכינוי "יונק הדבש". בהתאם לתפוצת המשפחה כולה, המוגבלת בעיקר לאזורים טרופיים, תפוצתו הטבעית של המין בישראל הייתה מוגבלת בעבר לאזור הצמחייה הסודנית - אזור בו גדלים בין השאר מינים שמוצאם באזורים הטרופיים של אפריקה, כמו שיטת הסוכך ושיטה סלילנית. 
  עם התפתחות היישוב היהודי בארץ, בשנות השלושים והארבעים של המאה העשרים, השתנה נוף הארץ, ובסביבות היישובים החל גינון מאסיבי בצמחי תרבות, שכללו גם מינים רבים ממוצא טרופי המותאמים להאבקה על ידי ציפורים, עם פרחים ססגוניים העשירים בצוף (למשל טקומית הכף). עקב כך, החלה הצופית להתפשט ברחבי הארץ, וכיום היא נפוצה ביותר בכל חלקי הארץ, בכל עונות השנה.

לקריאה נוספת
*הבריטניקה החדשה לנוער, כרך 14 עמוד 136, כתר הוצאה לאור, 2004.
*עזריה אלון, החי והצומח של ארץ ישראל, כרך 6 - עופות, עמוד 408. משרד הביטחון - ההוצאה לאור והחברה להגנת הטבע, 1986, ISBN 9650500685 
*הינצל, פיטר, פרסלאי, הציפורים מגדיר שדה שלם, נוסח עברי יצחק כפכפי, הוצאת הקיבוץ המאוחד תשמ"א 1981, עמוד 265.
* לקסיקון דביר לזואולוגיה מאת מנחם דור,  ע"ע Meliphagidae -דִּבְשָׁנִיִּים

קישורים חיצוניים

 באתר צפונט
 -המרכז לטיפוח ציפורי הבר בחצר הבית 
 - בספרייה הווירטואלית של מט"ח
 - במרכז לחקר נדידת הציפורים
 - באתר מט"ר
 - מאת אהוד קלפון





הרב יצחק כדורי (ט"ז בתשרי ה'תרנ"ט, 2 באוקטובר 1898 (שנת הלידה משוערת) - כ"ט בטבת ה'תשס"ו, 28 בינואר 2006), רב ומקובל יליד בגדאד שבעיראק. בשנותיו האחרונות כונה "זקן המקובלים".

ביוגרפיה
יצחק דיבה נולד בכור לאביו כדורי זאב ואמו תוּפאחה בבגדאד. שנת הולדתו אינה ברורה, אך משערים כי נולד בסביבות שנת 1898, הוא נולד בט"ז בתשרי, יום האושפיזין של יצחק, ולכן נקרא בשם זה. אביו שהיה סוחר בשמים, שלח אותו ללמוד ב"מדרש בית זלכה" – בית המדרש של חכמי העיר, וכילד הוא פגש את רבי יוסף חיים בן אליהו ("הבן איש חי"). נחשב לעילוי כבר בגיל שבע עשרה, וסופר ששלט ברזי התלמוד. בהיותו בן שבע עשרה דרש בפני גדולי התורה בבגדאד, ועם תום דבריו נתבקש שלא להרבות בדרשות בעתיד מחשש לעין הרע.

בשנת 1922 עלה לארץ ישראל במסגרת העלייה הרביעית ולמד בישיבת שושנים לדוד ובישיבת פורת יוסף שבעיר העתיקה בירושלים אצל הרב אפרים כהן. בהגיעו לארץ-ישראל, חכמי ירושלים אמרו עליו "ארי עלה מבבל" .

סמוך לנישואיו עם אשתו הראשונה, שרה, שינה את שמו לכדורי (שמשמעותו ירק). לרבי יצחק ושרה נולדו שני ילדים – רחל ודוד.

לאחר מלחמת השחרור עם כיבוש העיר העתיקה, עבר ללמוד בישיבת המקובלים בית אל. התפרנס מעבודתו ככורך ספרים בשכונת הבוכרים בירושלים - שם התגורר. בהמשך כיהן כראש ישיבת המקובלים "נחלת יצחק", שנוסדה על ידי בנו הרב דוד כדורי לשם לימוד כוונות התפילה לפי סדר הרש"ש.

ב-1989 נפטרה אשתו, וב-1993, כשהוא בן למעלה מתשעים, נישא לדורית בן יהודה, חוזרת בתשובה שהייתה אז בת 42 לערך.

נפטר בגיל מופלג ב-כ"ט בטבת ה'תשס"ו (28 בינואר 2006) ונקבר בהר המנוחות. גרסאות שונות לגילו בעת פטירתו נעות בין 104 ל-110. במסע הלוויתו בירושלים השתתפו מאות אלפי בני אדם וערוצי הטלוויזיה שידרו ממנו שידורים ישירים.

חיבר ספר כתב-יד עב כרס בשם פתחי עולם- חיבור בן 5 כרכים בענייני קמעות, סגולות ותפילות. תורתו זו בעניני קמעות, סגולות ותפילות יצאה לאור בניסן תשע"א בששה כרכים בשם קדושת יצחק עם הערות וביאורים מאת הרב יעקב עדס מישיבת השלום.

מעורבותו בפוליטיקה
הרב כדורי התחבר עם הרב עובדיה יוסף והפך בהדרגה לאחד ממנהיגיה הרוחניים של תנועת ש"ס. מאות אנשי ציבור, ספורטאים, פוליטיקאים, קציני צבא ומשטרה וכלל הציבור, נהרו אל ביתו על מנת לקבל את ברכתו. בבית בנו היו קיימים כמה עשרות מחברות, קונטרסים ויומנים בהם רשם בצורה מסודרת וממוספרת את שמו ושם אמו שלכל מי שפנה אליו לברכה ולעצה.
בשנת 1996, יום לפני הבחירות לכנסת ה-14 בהן זכה בנימין נתניהו בהתמודדות מול שמעון פרס, נתניהו בא לבקש את ברכתו של הרב כדורי, שהבטיח לו "מחר תהיה אתה ראש הממשלה". בשנת 1999 בעת ביקורו של נתניהו כראש הממשלה לפני הבחירות לכנסת ה-15 נשמע נתניהו לוחש באזני זקן המקובלים: "השמאל שכחו מה זה להיות יהודים", הרב כדורי הצטער על אמירה זו, אך בחר לשתוק ולא הגיב לדברים, לאחר זמן התבטא הרב כדורי למקורביו ברמז, שזו הסיבה שגרמה לנתניהו לנחול מפלה לראשות הממשלה למרות סיכוייו.

במשך השנים התגלעו ויכוחים בין הרב כדורי וחצרו לבין הרב עובדיה יוסף, ובעקבות ויכוחים אלו נפסק הקשר בין הרב כדורי ותנועת ש"ס, ונכדו, יוסף כדורי, הקים את תנועת "אהבת ישראל". הרשימה התמודדה ב, אך זכתה באלפי קולות בודדים ולא עברה את אחוז החסימה. בבחירות לרשויות המקומיות בשנת 2003 התמודדה "אהבת ישראל" בבית שאן ובקרית גת, אך נכנסה רק בקרית גת למועצת העיר וזכתה ב-2 מושבים.
זמן קצר לפני פטירתו, במהלך הבחירות לכנסת ה-17, חזר הרב כדורי לתמוך בתנועת ש"ס.

מתלמידיו
* הרב שמואל דרזי, ראש ישיבת ניות ברמה ומהדיר סידורי כוונות. הרב דרזי סומן כממשיך דרכו אך נפטר חודשיים לפני רבו.
* הרב שלמה ועקנין, ראש ישיבת רחל אמנו
* הרב חנניה קראפמן, מרבני ישיבת שער השמים
* הרב נסים טהרני, ראש מוסדות "נהרות יצחק" וראש כולל לקבלה בישיבת "נחלת יצחק" של הרב כדורי
* הרב בניהו שמואלי, מישיבת נהר שלום
* הרב יוסף חיים זכאי, ראש כולל נחלת יצחק ללימוד הפשט
* הרב יוסף בראל, ראש כולל ללימוד קבלה
* הרב ראובן ניסים סופר, ראש כולל למקובלים

קישורים חיצוניים

* , Guysen
* 
*  
*, אתר מסורת יהודי עיראק.
* באתר לשימור העבר היהודי ברחבי העולם
* 
* מאיר דוד מלכא,
*

לקריאה נוספת
* א. אליעזר סופר, הרב כדורי - תולדות יצחק (תולדות חייו בליווי תמונות צבע,  הוצאת יפה נוף, ירושלים, תשס"ו)
* קונטרס תולדות הרב כדורי (מאת הרב יואל שוורץ)
* תומר בסיס, דברי יצחק (שו"ת)
* מאיר ד. מלכא, ישועות יצחק (תולדות וסיפורי נפלאות שהתרחשו בציון עם מאות תמונות צבעוניות)
* רחל לאה סופר, הרב כדורי (עובדות והנהגות, הוצאת יששכר מזוז, ירושלים תשסח)
* ארי במסתרים (תמונות וסיפורים)
* א. א. סופר, סגולות יצחק (אוסף סגולותיו של זקן המקובלים, הוצאת ישיבת נחלת יצחק, ירושלים, אדר א' תשע"א)
* אברהם א. סופר, תולדות חכמי ירושלים חלק א' (בליווי תמונות צבעוניות, הוצאת יריד הספרים, ירושלים תשס"ז)

הערות שוליים


Maple (מֵייפְל; בעברית: עץ האדר) הינה תוכנה המסייעת בפתרון בעיות מתמטיות שונות (לדוגמה חישוב נגזרות ושרטוט גרפים). Maple משלבת שפת תכנות שייחודית לה עם ממשק של מפרש. התוכנה מאפשרת חישובים סימבוליים יחד עם חישובים נומריים.

היסטוריה
הפיתוח של Maple החל באוניברסיטת ווטרלו בשנת 1980. חוקרים באוניברסיטה התעניינו ברכישת מחשבים שיהיו מספיק חזקים על מנת להריץ את התוכנה Macsyma, אך לבסוף הוחלט לפתח תוכנה שתהיה מסוגלת לרוץ על מחשבים חלשים יותר, ותבצע חישובים אלגבריים-סימבוליים, וכן תהיה זמינה לחוקרים ולסטודנטים. גרסאות ראשוניות של התוכנה היו זמינות כבר ב-1980. התוכנה הודגמה לראשונה בכנסים מקצועיים בשנת 1982. עד סוף 1983, יותר מ-50 אוניברסיטאות כבר התקינו עותקים של התוכנה.
 
בשנת 1988 הוקמה חברת Waterloo Maple (ידועה בעיקר כ-Maplesoft) על מנת לעמוד בביקוש הגובר לרישיונות ותמיכה בקרב משתמשי התוכנה. בתחילה מטרת החברה הייתה הפצה ותמיכה בלבד, אך מאוחר יותר הוקמה מחלקת מחקר ופיתוח, אשר עוסקת בעיקר הפיתוח של התוכנה עד היום.
 
בשנת 1989 פותחה הגרסה הראשונה של Maple אשר הכילה ממשק גרפי, גרסה 4.3. תחילה הממשק הגרפי היה זמין רק בגרסאות למקינטוש.

היסטוריית גרסאות
* Maple 15:‏ אפריל 2011
* Maple 14:‏ אפריל 2010
* Maple 13:‏ אפריל 2009
* Maple 12:‏ 12 במאי 2008
* Maple 11:‏ 21 בפברואר 2007
* Maple 10:‏ 10 במאי 2005
* Maple 9.5:‏ 15 באפריל 2004
* Maple 9:‏ 30 ביוני 2003
* Maple 8:‏ 16 באפריל 2002
* Maple 7:‏ 1 ביולי 2001
* Maple 6:‏ 6 בדצמבר 1999
* Maple V R5:‏ 1 בנובמבר 1997
* Maple V R4:‏ ינואר 1996
* Maple V R3:‏ 15 במרץ 1994
* Maple V R2:‏ נובמבר 1992
* Maple V:‏ אוגוסט 1990
* Maple 4.3:‏ מרץ 1989
* Maple 4.2:‏ דצמבר 1987
* Maple 4.1:‏ מאי 1987
* Maple 4.0:‏ אפריל 1986
* Maple 3.3:‏ מרץ 1985 (הגרסה הראשונה אשר שוחררה לציבור הרחב)
* Maple 3.2:‏ אפריל 1984
* Maple 3.1:‏ אוקטובר 1983
* Maple 3.0:‏ מאי 1983
* Maple 2.2:‏ דצמבר 1982
* Maple 2.15:‏ אוגוסט 1982
* Maple 2.1:‏ יוני 1982
* Maple 2.0:‏ מאי 1982
* Maple 1.1:‏ ינואר 1982
* Maple 1.0:‏ ינואר 1982

ראו גם
* MATLAB
* Derive

קישורים חיצוניים

*
*


בקומבינטוריקה, ריבוע לטיני הוא ריבוע של (נאמר) n שורות ו- n עמודות, שבכל שורה ובכל עמודה שלו כתובים אותם n סמלים, בלי חזרות.

לדוגמה: 
<Math Formula>
הדוגמה הקלה ביותר היא ריבוע שבשורה ה- i ובעמודה ה-j שלו כתוב i+j-1 או i+j-1-n (בוחרים בכל מקרה את המספר שנמצא בין 1 ל- n). באופן כללי יותר, לוח הכפל של כל חבורה הוא ריבוע לטיני. בסטטיסטיקה ריבועים לטיניים משמשים בתכנון ניסויים של שני משתנים. מקורו של המונח 'ריבוע לטיני' הוא בכך שלאונרד אוילר שחקר אותם השתמש באותיות לטיניות כסמלים.

פעולות על ריבועים לטיניים
ריבועים שקולים

אם מסדרים מחדש את השורות והעמודות של ריבוע לטיני, ומחליפים את הסימנים זה בזה, מתקבל ריבוע לטיני חדש. זוהי דוגמה לפעולה של החבורה <Math Formula> (כאשר <Math Formula> היא החבורה הסימטרית) על קבוצת הריבועים הלטיניים. לריבועים המתקבלים מריבוע נתון על ידי פעולות אלה קוראים ריבועים שקולים (Isotopic squares). מכיוון שריבועים שקולים שייכים לאותו מסלול תחת הפעולה של <Math Formula>, השקילות היא אכן יחס שקילות. כשסופרים ריבועים לטיניים מגודל מסוים, נוח לספור את מחלקות השקילות במקום את הריבועים הבודדים.

ריבועים צמודים

נסמן ב- <Math Formula> את הערך המופיע בשורה ה-i והעמודה ה-j של הריבוע A. את התנאי על הופעת כל ערך פעם אחת בכל שורה ובכל עמודה אפשר לנסח מחדש כך: ב-<Math Formula> השלשות <Math Formula>, כל שני רכיבים עוברים על כל <Math Formula> האפשרויות. מכאן רואים שהתפקידים של "שורה", "עמודה" ו"ערך" בתיאור של ריבוע לטיני הם סימטריים. אפשר להחליף אותם, ולקבל ריבוע חדש. זוהי למעשה פעולה נוספת, של החבורה <Math Formula>. ששת הריבועים המתקבלים באופן זה מריבוע נתון הם צמודים (conjugate) זה לזה. 

ריבועים דומים

כשמשלבים את השקילות והצמידות, כלומר את פעולת הערבוב של שורות, עמודות או סמלים עם פעולת ההחלפה בין שורות, עמודות וסמלים, צריך להבחין שהפעולות אינן מתחלפות: החלפת שתי שורות שלאחריה מחליפים בין תפקידי השורות והעמודות אינה זהה להחלפת התפקידים שאחריה מחליפים שתי שורות. במלים אחרות, החבורה של פעולות על ריבועים לטיניים הנוצרת מן הפעולות של <Math Formula> ושל <Math Formula> שהוזכרו קודם לכן, אינה המכפלה הישרה של שתי החבורות; זוהי דוגמה נאה למכפלת זר (wreath product), שהיא סוג מיוחד של מכפלה ישרה למחצה. 

אם אפשר לעבור מריבוע אחד לריבוע אחר על ידי פעולת השקילות ואחריה פעולת הדמיון (או להפך, הסדר אינו חשוב), אז שני הריבועים הם ריבועים דומים. גם יחס זה הוא יחס שקילות, והמחלקות קרויות 'מינים'. כל מין של ריבועים לטיניים כולל לכל היותר שש מחלקות-שקילות.

מספרם של הריבועים הלטיניים

לא ידועה נוסחה הקובעת את מספרם של הריבועים הלטיניים בגודל n; גם נוסחאות למספרן של מחלקות השקילות או של המינים, אינן ידועות. להלן מספר הריבועים בגודל n שהם 'ממוינים', כלומר שהשורה הראשונה והעמודה הראשונה ממוינות בסדר עולה (כדי לקבל את מספר הריבועים הלטיניים הכולל, יש להכפיל ב- <Math Formula>).

להלן מספרן של מחלקות השקילות ושל המינים. מספר הריבועים במחלקת שקילות מחלק את <Math Formula>, ומספר מחלקות השקילות בכל מין מחלק את 6. 

השלמה לריבוע לטיני

אחת הבעיות המעניינות הקשורות לריבועים לטיניים היא זו של השלמת מידע חלקי: נתונים חלק מהערכים בריבוע בגודל n-על-n, ומעוניינים להשלים את כל האחרים כך שיתקבל ריבוע לטיני. כמובן שהדבר בלתי אפשרי אם הערכים הנתונים כבר כוללים חזרות (בשורות או בעמודות), אך גם אם אין בנתונים חזרות, זה עדיין לא מבטיח שההשלמה אפשרית.

לעומת זאת, אם נתונות רק מספר שורות שלמות (ללא חזרות בשורות או בעמודות), אז תמיד אפשר להשלים אותן לריבוע לטיני - זוהי תוצאה ממשפט החתונה של Hall.

הכללות

ריבועים מאונכים

שני ריבועים לטיניים A ו- B הם ריבועים מאונכים (או אורתוגונליים) אם כאשר כותבים אותם יחד באותו ריבוע, <Math Formula> הזוגות <Math Formula> שונים זה מזה. במלים אחרות, בכל זוג רכיבים ברביעיות <Math Formula> מופיעות כל <Math Formula> האפשרויות.

בסביבות 1780 מצא לאונרד אוילר דרך לבנות זוגות של ריבועים לטיניים בכל גודל שאינו מהצורה 4m+2. מאחר שאין זוג של ריבועים לטיניים מאונכים בגודל 2, שיער אוילר שלא קיימים ריבועים מאונכים בגדלים 6, 10, 14 וכו'. ההשערה קיבלה חיזוק כאשר ב-1901 הוכיח האיטלקי גסטון טרי (Gaston Tarry) באמצעות כוח גס שלא קיים זוג ריבועים מאונכים בגודל 6. ואולם, בשנת 1959 מצאו פארקר, בוסה ושריקאנדה (E. T. Parker, Raj Chandra Bose, Sharadchandra Shankar Shrikhande) זוג ריבועים מאונכים בגודל 10, והראו שקיים זוג כזה בכל גודל (פרט כמובן ל- 2 ו- 6).

בעיה שעדיין נותרה פתוחה, היא מציאת המספר המקסימלי של ריבועים לטיניים בגודל n, המאונכים בזוגות. ידוע כי מספר זה לא יכול לעלות על <Math Formula>, וכי הוא שווה בדיוק למספר זה, כאשר n מספר ראשוני או חזקה של מספר ראשוני. שאלה זו קשורה גם לגאומטריה פרויקטיבית סופית: קיים מישור פרויקטיבי סופי מסדר n, אם ורק אם קיימים <Math Formula> ריבועים לטיניים בגודל n המאונכים בזוגות.

הרחבות למימד גבוה

היפרקוביה לטינית היא ההכללה של הריבוע הלטיני ל-n ממדים ומשמשת לתכנון ניסויים בממדים גבוהים יותר. 

דוגמאות

להלן דוגמאות לכל המינים של ריבועים לטיניים, עד גודל 5. 

<Math Formula>

 

<Math Formula>

 

<Math Formula>

ריבועים לטיניים וחידות מתמטיות

המשחק סודוקו מבוסס על ריבוע לטיני בגודל 9, עם דרישות נוספות על המספרים בתשעה תת-ריבועים בגודל 3. 

קישורים חיצוניים
* 




ממפיס היא עיר במחוז שלבי בטנסי שבארצות הברית. נכון לשנת 2010 אוכלוסיית העיר מונה 646,889 תושבים, מה שהופך אותה לעיר הגדולה ביותר בטנסי ומספר עשרים בגודלה בכל ארצות הברית.

המטרופולין
אזור המטרופולין של ממפיס מונה כ-1,280,000 תושבים, המטרופולין השני בגודלו בטנסי אחרי המטרופולין של נאשוויל. בכל ההיסטוריה של טנסי, ממפיס מעולם לא הייתה עיר הבירה בגלל מקומה המערבי. ממפיס ממוקמת על צוק צ'יקאסאו מעל נהר מיסיסיפי ועל שפת נהר וולף. נמל התעופה של ממפיס משמש נמל הבית לצי המטוסים (כ-600) של חברת המשלוחים הבינלאומית Fedex. תושביה הראשונים של ממפיס היו השבט האינדיאני של תרבות המיסיסיפי ולאחר מכן השבט צ'יקסאו. 

מקור השם
השם ממפיס עצמו מגיע משמה של העיר ממפיס, שהייתה בירתה של מצרים העתיקה, ושוכנת לגדת הנילוס מדרום לדלתא. השם עצמו נגזר משיבוש ביוונית של שמו של אחד הפרעונים, Pepi I Meryre, מהשושלת הפרעונית השישית.

ערים תאומות
ממפיס היא עיר תאומה של הערים:
*  קניפינג, גמביה
*  קאולאק, סנגל

קישורים חיצוניים

*
*
*



אז'ן יונסקו (צרפתית: Eugène Ionesco; 26 בנובמבר 1909 - 29 במרץ 1994) סופר רומני-צרפתי, היה אחד מהמחזאים העיקריים של תיאטרון האבסורד. מעבר להלעגה של מצבי החיים הבנאלים, מחזותיו עוסקים בתיאור בדידותו של האדם וחוסר התוחלת שבקיומו.

חייו
יונסקו נולד ב-1909 בסלטינה שברומניה, לאב רומני ולאם צרפתייה. את רוב ילדותו בילה בצרפת, אך חזר לרומניה ב-1925 לאחר גירושי הוריו, שם למד ספרות צרפתית באוניברסיטה של בוקרשט והתמחה בהוראת צרפתית. ב-1936 נישא לרודיקה בוריליאנו. לזוג נולדה בת, לה כתב יונסקו כמה סיפורי ילדים. ב-1938 חזר יונסקו עם משפחתו לצרפת כדי להשלים שם את עבודת הדוקטורט שלו. הוא נשאר בצרפת בעקבות פרוץ מלחמת העולם השנייה ב-1939 וחי בעיר מרסיי עד לשחרור פריז ב-1944, אז עבר לגור בבירה.

ב-1967 ביקר בישראל. קשרו לישראל נתגלה מאוחר יותר עת פרסם את האוטוביוגרפיה שלו, ובכרך השני שלה חשף את מוצאו היהודי (מצד אמו).

ב-1970 נתמנה יונסקו כחבר ב. כמו כן, זכה בפרסים ובתארים רבים על עבודתו הספרותית, בהם פרס ירושלים ב-1973 ותואר דוקטור לשם כבוד מאוניברסיטת תל אביב.

יונסקו נפטר בגיל 84 ונקבר בבית הקברות מונפרנאס.

יצירתו
המחזה הראשון
יונסקו כתב שירה וביקורת ספרותית עוד בשנות העשרים לחייו ברומניה, אך לתחום המחזאות, שעליו תהילתו, נכנס בשלב מאוחר, כשכתב רק ב-1948 את מחזהו הראשון "הזמרת הקֵרחת" (גם: "הזמרת בעלת הקרחת", במקור: "La Cantatrice chauve"). הדבר החל כאשר בגיל 40 החליט יונסקו ללמוד אנגלית בשיטת "אסימיל" - העתקת משפטים שלמים ושינונם. תוך קריאה חוזרת ונשנית של המשפטים הבנאליים הוא גילה להפתעתו שהוא אינו לומד אנגלית כלל וכלל, אלא מגלה אמיתות מדהימות על החיים, כגון העובדה שישנם שבעה ימים בשבוע, או שהתקרה נמצאת למעלה בעוד הרצפה נמצאת למטה. דברים אלה הוא ידע כבר, אך הם היממו אותו בהיותם מטופשים לחלוטין, ועם זאת נכונים מעל לכל ספק.

תחושה זו התחזקה בו עם הפגישה בשיעורים מתקדמים יותר בדמויות מר ומרת סמית'. לתדהמתו, מרת סמית' הודיעה לבעלה כי יש להם שבעה ילדים, כי הם מתגוררים בסביבות לונדון, כי שמם הוא סמית', כי מר סמית' הוא זבן, וכי יש להם משרתת, מרי, שהיא אנגלייה כמותם. מה שמדהים במרת סמית', חשב יונסקו, היא השיטה המוקפדת שבה עורכת מרת סמית' את חיפושה אחר האמת. עבור יונסקו, הקלישאות והאמיתות הידועות של ספר הלימוד התפרקו לקריקטורה ופארודיה, ופירקו אתם גם את השפה עצמה לפירורי ביטויים ומילים.

יונסקו החל להעתיק משפטים מספר הלימוד ולהופכם למחזה, "הזמרת הקרחת". הוא ראה את המחזה כעגום וקודר, והופתע לגלות כי חבריו, כמו הקהל שיבוא בהמשך, מצאו את המחזה מצחיק עד דמעות. המחזה הוצג לראשונה ב-1950 בבימויו של ניקולא באטיי. ההצגה הייתה כישלון מוחלט, ולא זכתה לכל תשומת לב ציבורית, עד אשר קמו מספר מבקרים וכותבים מוכרים וציינו את גדולתו של המחזה.

עבודות מוקדמות
עבודותיו המקדמות ביותר של יונסקו, שהיו גם החדשניות ביותר, היו מחזות מערכה אחת: הזמרת הקרחת (1950), השיעור (1951), הכיסאות (1952), וז'אק (1955). מחזות אבסורדים אלה, אותם כינה "אנטי-מחזות", מבטאים את תחושות הניכור וחוסר האפשרות והעקרות שבתקשורת, ויחד עם זאת לועגים לקונפורמיזם הבורגני וסוגי התיאטרון הרגילים. במחזות אלה דחה יונסקו את קו העלילה הרגיל כבסיס המחזה, ובמקום זאת השתית את המבנה הדרמטי על מקצבים מאיצים ועל חזרה מעגלית. הוא התעלם מפסיכולוגיה ומדיאלוגים נהירים, וכך צייר עולם בלתי-אנושי, המכיל רק דמויות מכניות, בובתיות, המשוחחות ביניהן במשפטים סתומים או בלתי סבירים. בשלב זה הלשון שבפי הדמויות מתדלדלת, ומילים וחפצים מקבלים חיים משל עצמם, המכריעים בהדרגה את הדמויות ויוצרים תחושת אימה.

מחזות באורך מלא

ב"רצח ללא שכר" התחיל יונסקו לחקור מצבים דרמטים מתמשכים יותר, שבתוכן דמויות אנושיות רבות יותר. אלה כוללות את הדמות בֵּרנְזֶ'ה, דמות מרכזית ברבים ממחזותיו של יונסקו, שהאחרון בהם הוא "טיול באוויר". ברנז'ה הנו דמות אוטוביוגרפית למחצה המבטאת את תמיהתו וחרדתו של יונסקו לנוכח מוזרותה של המציאות. הוא תמים באופן משעשע וזוכה לאהדת הצופים. ב"רצח ללא שכר" הוא נתקל במוות בדמותו של רוצח סדרתי. ב"קרנפים" הוא רואה את ידידיו הופכים לקרנפים בזה אחר זה, עד שהוא ניצב לבדו ללא-שינוי מול מגפת הקונפורמיזם. במחזה זה מבטא יונסקו יותר מכל את אימתו מקונפורמיזם אידאולוגי, בהשראת עליית התנועה הפשיסטית משמר הברזל ברומניה בשנות השלושים של המאה ה-20. ב"המלך הנוטה למות" ברנז'ה הוא "המלך ברגנר הראשון", דמוי כלאדם המנסה {...}

עבודות מאוחרות
עבודותיו המאוחרות של יונסקו זכו לפרסום פחות. אלה כוללות את "הצמא והרעב" 1966, "משחקי טבח" 1971, "מקבת" 1972 (גרסה שלו למקבת' של ויליאם שייקספיר), ו"Ce formidable bordel".
ב 1973 כתב רומן בשם "הבודד" (Le Solitaire)

להוציא ליברית לאופרה שמעולם לא הועלתה, יונסקו לא כתב לתיאטרון אחרי המחזה "מסע בין המתים" ב-1981. המחזה "הזמרת הקרחת" מוצג בפריז בתיאטר דה לה הושט (Théâtre de la Huchette) באופן קבוע וללא הפסקות, משנות החמישים ועד היום.

יצירותיו

לקריאה נוספת
ראיון עם יונסקו, 'דחק' כתב עת לספרות טובה, כרך א'. 2011 עברית: יהודה ויזן.
ראו גם
* מפלגת הקרנפים
* היגיון אבסורדי

קישורים חיצוניים

* , 
* 
* , 
* 

* "אז'ן יונסקו בין אימת החיים ואימת המוות", מאמר של אנדריי אוישטאנו בכתב העת הרומני Revista 22. 




יד השמונה הוא מושב שיתופי, שהוקם בשנת 1971 בפרוזדור ירושלים (בין אולפני "נווה אילן" ליישוב נווה אילן). היישוב מאוכלס על ידי נוצרים אוונגליסטים ויהודים משיחיים.

המייסדים היו קבוצת מתנדבים פינים, שבאו לחיות בקרב השבים לציון ולעזור בבניית הארץ. בשנת 1979, הצטרפו אליהם יהודים משיחיים ישראלים. 

שמו של המושב מהווה זכר לשמונה יהודים, שהוסגרו מפינלנד לידי הנאצים בזמן מלחמת העולם השנייה.

במושב נמצא "גן תנ"כי", המשחזר את החיים החקלאיים בכפר בתקופת התנ"ך. לאורך הגן שזורים ממצאים ארכאולוגיים ממקומות שונים מרחבי הארץ, וכמו כן שחזורים של מבנים עתיקים, כשהדגש המרכזי הוא על החקלאות בהר. הגן נבנה בשיתוף פעולה עם רשות העתיקות ועם החוקר ישו דריי. 

קישורים חיצוניים






נאשוויל היא בירת מדינת טנסי שבארצות הברית והעיר השנייה באוכלוסייתה במדינה. העיר שוכנת על נהר קמברלנד במחוז דייווידסון, בחלק הצפון מרכזי של המדינה. נאשוויל היא מרכז גדול לשרותי רפואה, מוזיקה, הוצאה לאור ותחבורה תעשייתית ויש בה מספר אוניברסיטאות. עם זאת, העיר מפורסמת בעיקר כ"בירתו" העולמית של סגנון הקאנטרי במוזיקה. 

בנאשוויל ישנו מרכז ממשלתי עירוני-מחוזי יציב, הכולל בתוכו שבע עיריות שפועלות בשתי רמות. האוכלוסייה של מחוז נאשוויל-דווידסון עומדת על כ-635,000 תושבים נכון לשנת 2009, על פי הערכת לשכת מנהל האוכלוסין של ארצות הברית. האוכלוסייה של כל 13 המחוזות של מטרופולין נאשוויל מוערכת בכ-1,666,000 תושבים, עובדה שהופכת את המטרופולין לגדול ביותר ובעל צמיחת האוכלוסייה המהירה ביותר במדינה. 

היסטוריה
נאשוויל נוסדה על ידי ג'יימס רוברטסון ומפלגת ווטאוגנס ב-1779, ובמקור נקראה פורט נאשברו, על שם גיבור מלחמת העצמאות האמריקאית פרנסיס נאש. נאשוויל גדלה במהירות בזכות מיקומה המצוין, נוחות הגישה אל נמל הנהר שלה, ומאוחר יותר עקב מעמדה כצומת רכבות מרכזי. ב-1806 הפכה נאשוויל לעיר המרכזית של מחוז דייווידסון טנסי. ב-1843 הפכה העיר לבירת מדינת טנסי.

ב-1860, כשהתחילו דיוני הפרישה של מדינות הדרום מהברית האמריקאית, הייתה נאשוויל של לפני המלחמה עיר משגשגת מאוד. טנסי לא התלהבה מהמצע של הקונפדרציה והייתה המדינה האחרונה שפרשה מהאיחוד. בעיר ישנו נמל ספינות בעל חשיבות רבה, עובדה שהגבירה את הרצון לשלוט עליו כדי לשלוט על התנועה בנהרות בארצות הברית. ב-1862 נאשוויל הפכה לבירה הראשונה שנפלה בידי כוחות האיחוד.

על אף שבמהלך מלחמת האזרחים נפגעה נאשוויל קשות וסבלה משפל כלכלי, העיר השתקמה במהירות. בתוך מספר שנים העיר החזירה לעצמה את מעמדה כצומת דרכים וצומת ספנות חשוב, ואף ביססה את עצמה כאזור בעל תעשייה ענפה. השנים שלאחר מלחמת האזרחים, וסוף המאה ה-19, הביאו את נאשוויל לצמיחה מחודשת. תקופת פריחה כלכלית זאת, הביאה לבניית מבנים בסגנון קלאסי, שעדיין ניתן לראות מסוגם במרכז העיר.

ב-1963 איחדה נאשוויל את מוסדות הממשל שלה ושל מחוז דייווידסון, ובכך הפכה לעיר הראשונה בארצות הברית שהשטח המטרופוליטני שלה משתרע על מחוז שלם. מאז שנות ה-70, אוכלוסיית העיר צומחת באופן מסחרר, ובמיוחד בשנות ה-90, כשהפריחה הכלכלית הייתה בעיצומה, תחת ניהולו של ראש העיר פיל ברדסן, אשר שם לעצמו כמטרה עיקרית את חידוש פני העיר וחיזוק בניינים המזוהים עם העיר כמו היכל התהילה והמוזיקה המחוזי, הספריה הציבורית של נאשוויל, את מרכז גילורד לבידור אות מגרש ה-LP.

גאוגרפיה של העיר
נאשוויל שוכנת לגדותיו של נהר קמברלנד, בחלק הצפון-מערבי של אגן נאשוויל. הטופוגרפיה של נאשוויל נעה בין 117 מטרים מעל פני הים והנקודה הגבוהה ביותר שלה היא בגובה 354 מטרים.

אקלים
נאשוויל נמצאת בגבולו הצפוני של אזור האקלים הסובטרופי הלח, ובגבולו הדרומי של אזור האקלים היבשתי הלח. ההבדלים בין העונות בנאשוויל בולטים יותר מערים אחרות בדרום ארצות הברית בעיקר בגלל שתי סיבות: האחת, האזור המוגבה שבו היא נמצאת, והשנייה, חוסרו של גוף מימי בולט באזור. הקיץ בנאשוויל הוא בעיקרו חם ולח, כשממוצע הטמפרטורות בחודש יולי בשעת צהריים עומד על כ-32° מעלות צלזיוס. החורף הוא צונן וקר, כשממוצע הטמפרטורות הנמוך בחודש ינואר עומד על 2°- צלזיוס (28° פרנהייט). ממוצע הגשמים השנתי עומד על 122 סנטימטרים (48.1 אינץ') כשהחורף והאביב הם הגשומים יותר ואילו הסתיו הוא היבש. ממוצע השלג הוא כ-23 סנטימטרים (9.1 אינצ'ים), והוא יורד בעיקר בינואר ובפברואר. 

הטמפרטורה הנמוכה ביותר שנמדדה אי פעם בנאשוויל, הייתה ב-21 בינואר 1985, שבו הטמפרטורה הייתה 27- מעלות צלזיוס, והטמפרטורה החמה ביותר אי פעם הייתה ב-28 ביולי 1952, אז נמדדו 42 מעלות צלזיוס.

מיקומה של העיר באגן נאשוויל עלול להוות בעיה לסובלי מאלרגיות, עקב שינויי הטמפרטורה הנגרמים גם עקב גובהה של העיר.

אזור המטרופולין
לנאשוויל שטח המטרופולין הגדול ביותר בטנסי, עקב כך שהיא חולשת על מספר מחוזות. האזור שכולל את כל האזור של מרכז טנסי (נאשוויל רבתי) מורכב מהמחוזות: קאנון, צ'ית'אם, דייווידסון, דיקסון, היקמן, מקוּן, רוברטסון, רוּת'פורד, סמית', סאמר, תרוסדייל, וויליאמסון ו-ווילסון.

דמוגרפיה
המידע שיובא להלן כולל את כל מחוז נאשוויל-דייווידסון, כולל את הערים האחרות המשתייכות למטרופולין הרחב של נאשוויל רבתי. 

נכון למפקד האוכלוסין שנערך בשנת 2000, היו במחוז 569,891 תושבים, 237,405 משקי בית, ו-138,169 משפחות שהתגוררו בעיר. צפיפות האוכלוסין לק"מ הייתה 438.1 נפש קמ"ר. היו 252,977 יחידות דיור, בממוצע של 194.5 יחידות לקמ"ר. האוכלוסייה המוערכת של נאשוויל ל-2005 היא 607,413 בני אדם. 

קהילה יהודית

בנשוויל קהילה יהודית המונה כ-6500 איש (נתוני 2001). לקהילה זו היסטוריה עשירה ויהודים הגיעו לאזור כבר באמצע המאה ה-19. בשנות ה-40 של המאה ה-19 היו בעיר כבר מספיק גברים יהודיים להרכבת מניין. ב-1851 הוקם בית הכנסת אוהבי שלום. קהילת "מגן דוד" (על שם מחוז דייווידסון) הוקמה ב-1854 וקהילה שנייה, "אהבת אמת", התארגנה ב-1860. ב-1864 הוקמה בעיר קהילה רפורמית, "בני ישורון". בית כנסת קונסרבטיבי הוקם ב-1902 ובאותה שנה הוקם מרכז קהילתי יהודי הפעיל עד היום. קהילה אורתודוקסית החלה מתארגנת בעיר בשנות ה-70 של המאה ה-19, והוקמה בין היתר מיוצאי הונגריה. ב-2002 הוקם גם בית הכנסת "בית תפילה", המיועד לאנשי תנועת חב"ד. בעיר פעיל בית ספר יהודי, "עקיבא", אשר נוסד ב-1954. 

כלכלה
כעיר שנחשבת ל"בית מוזיקת הקאנטרי", נאשוויל הפכה למרכז גדול של הופעות והקלטת מוזיקת קאנטרי ומוזיקה נוצרית. מאז שנות ה-60, נאשוויל היא מרכז הפקות המוזיקה מספר 2 בכל ארצות הברית (אחרי ניו יורק). נכון לשנת 2006, תעשיית המוזיקה בנאשוויל מגלגלת כ-6.4 מיליארד דולרים בשנה, ומעסיקה כ-19,000 עובדים באזור. 

אמנם נאשוויל מוכרת מאוד בזכות היותה מרכז הקלטות מוזיקלי, ודי מבוקש בקרב תיירים, התעשייה הגדולה באמת בעיר היא הבריאות. נאשוויל היא ביתם של למעלה מ-250 חברות בריאות, הכולל בין היתר את תאגיד בתי החולים של אמריקה, שהוא התאגיד להפעלת בתי חולים פרטיים הגדול בעולם. נכון לשנת 2006, ההערכה היא כי תעשיית שירותי הבריאות מגלגלת בממוצע כ-18.3 מיליארד דולרים בשנה, ומעסיקה כ-94,000 עובדים באזור נאשוויל. תעשיית המנועים גם כן מתחילה לעלות בחשיבותה באזור של מרכז טנסי. 

עוד תעשיות מרכזיות הממוקמות באזור נאשוויל כוללות את: תעשיית הביטוח, חברות המימון וההוצאות לאור (בעיקר הוצאות לאור דתיות). בעיר גם נמצאים מטות המבצעים של מספר כתות פרוטסטנטיות, הכנסייה המתודיסטית המאוחדת, הוועידה הבפטיסטית הדרומית, והוועידה הבפטיסטית הלאומית של ארצות הברית.

בנאשוויל צומחת לאיטה גם תעשיית הסרטים. מספר סרטים מוכרים צולמו בנאשוויל, ביניהם הסרט גרין מייל.

תרבות
רוב חיי התרבות בעיר מתנהלים באזור הקהילה הגדולה של האוניברסיטה. שתיים מהקבוצות שהותירו חותם משמעותי ביותר היו קבוצות של סופרים ומבקרים, שפעלו בתחילת המאה ה-20, בשיתוף עם אוניברסיטת ואנדרבילט, ונקראו הפיוג'יטיבס (הנמלטים) והאגרריאנס (החקלאים).

חלק מאתרי התיירות הפופולריים בעיר הם בין היתר: פורט נאשברו, העתק מדויק של המושבה בתחילת דרכה; המוזיאון של טנסי; והפרתנון, שהוא העתק מדויק של הפרתנון הנמצא באתונה, יוון. הקפיטול של מדינת טנסי הוא מהקפיטולים הישנים ביותר שעדיין בשימוש בארצות הברית, וכמו כן ההרמינטג' (המנזר), הוא אחד מבתי הנשיא הישנים יותר שעומד פתוח למבקרים. גן החיות של נאשוויל, הוא האטרקציה החדשה של העיר.

מוזיקת קאנטרי
הרבה אתרי תיירות כוללים אתרים של מוזיקת קאנטרי, כדוגמת היכל התהילה של מוזיקת הקאנטרי, אודיטוריום ריימן, ותיאטרון בלקורט, שבמשך שנים היה מקום הופעתה של גראנד אול אופרי. בכל שנה פסטיבל המוזיקה CMA, מביא לעיר אלפי תיירים חובבי קאנטרי. 

ג'אז
על אף שנאשוויל אינה ידועה כעיר ג'אז, יצאו ממנה להקות ג'אז כמו מכונת הג'אז של נאשוויל ותזמורת הג'אז של נאשוויל. התזמורת של פרנסיס קרייג הנעימה את זמנם של חובבי המוזיקה בנאשוויל בין השנים 1929 ל-1945.
התזמורת של קרייג הייתה גם הראשונה אי פעם שהופעה שלה הועברה בשידור חי ברדיו.

ספורט
בנאשוויל יש מספר קבוצות ספורט מקצועיות, שהמוכרות ביניהן הן קבוצת ההוקי קרח נאשוויל פרדטורס מליגת ה-NHL וקבוצת הפוטבול טנסי טייטנס מליגת ה-NFL. ישנן עוד מספר קבוצות ספורט בכירות שנאשוויל היא ביתן, כשם שעושה קבוצת הפוטבול למכללות מיוזיק סיטי בול (עיר המוזיקה והכדור). קבוצת הפוטבול של אוניברסיטת טנסי משחקת את משחקי הבית של ב-LP Field.

תחבורה
נאשוויל ממוקמת במרכזו של צומת דרכים ראשי של שלושה כבישים מהירים בינמדינתיים בארצות הברית: 40-|, 24-| ו- 65-| (הסימן | הוא קיצור של interstate, בינמדינתי). הכביש הבינמדינתי מס' 440, הוא מעקף דרך המתחבר אל שלושת הכבישים האלה בדרום העיר נאשוויל. רשות הדרכים העירונית מספקת שרותי אוטובוסים ברחבי העיר.

בעיר נמצא נמל התעופה הבינלאומי של נאשוויל, שהיה המוקד הראשי של חברת התעופה אמריקן איירליינס בין השנים 1986 ועד 1995, וכיום הוא מוקד-משנה של חברת התעופה סאות'ווסט איירליינס. 

על אף שהעיר היא מוקד רכבות מרכזי, עם בסיס חשוב של רכבות המטען של חברת CSX תחבורה, נאשוויל היא אחת הערים הגדולות בארצות הברית שאין בה שרות של חברת הרכבות אמטראק.  

ב-18 בספטמבר 2006 חנכה נאשוויל מערכת רכבות נוסעים חדשה, "מיוזיק סיטי סטאר" (כוכב עיר המוזיקה). הקו היחיד שקיים לפי שעה במערכת רכבות זו, מחבר את העיר לְבָּנון לנאשוויל. קווים למורפריסברו וגאלַטין נמצאים בשלבי תכנון. המערכת מתוכננת לשבעה קווים נוספים, שיחברו את נאשוויל עם פרבריה.

קישורים חיצוניים
* (באנגלית) 



נפתלי הרץ וייזל (לעתים ויזל; שמו הלועזי: הארטוויג וסלי, Hartwig  Wessely; בר"ת: נה"ו או רנה"ו; ה' בטבת ה'תפ"ו, אור לא' באדר ב' ה'תקס"ה, 9 בדצמבר 1725 – 28 בפברואר 1805) היה בלשן ומשורר עברי, מאבות תנועת ההשכלה היהודית. חיבורו "דברי שלום ואמת", שעניינו שינוי מקיף בחינוך היהודי, עורר פולמוס סוער בין המשכילים הראשונים לבין רבני קהילות באירופה. מחזור השירים שחיבר על דמותו של משה, "שירי תפארת", השפיע על כמה דורות של משוררים אחריו, וחלק מן החוקרים רואים בו את ראשיתה של הספרות העברית החדשה.

ביוגרפיה
נעוריו וראשית דרכו
רנה"ו נולד למשפחת סוחרים יהודית בשם רייז שמוצאה במחוז פודוליה שבפולין. בעקבות פרעות ת"ח ת"ט ב-1648 עברה המשפחה לקרקוב ואחר כך לאמסטרדם, ואחרי שצברו הון במסחר עברו לעיירה ויזל (Wesel) שבגרמניה, ועל שמה נקראו ויזל או וסלי (Wessely). לרגל עסקי המסחר שלה ולקשרים הכלכליים שפיתחה עם מלך דנמרק עברה המשפחה להמבורג, שם נולד נפתלי הרץ וייזל לאביו יששכר בר וייזל ב-9 בדצמבר 1725. בילדותו עברה המשפחה לקופנהגן, שם סיפק אביו סחורה ומוצרים למלך, ושם החל נפתלי הצעיר לקבל חינוך יהודי מקובל: תורה ותלמוד. ב-1735 בא המדקדק שלמה זלמן הנאו (הינא, הענע) לקופנהגן, ואביו של נה"ו שכר אותו כמורה פרטי לבנו. בהשפעתו של הנאו החל נה"ו להתעניין בדקדוק עברי וממנו גם קיבל את הנטייה לפרוץ מתחומי הלימוד היהודי המסורתי ולהתעניין בהיסטוריה, בגאוגרפיה, בטבע ובמתמטיקה. הוא החל לקרוא בספרי מדע עבריים מימי הביניים, ואף למד לשונות זרות ובהן גרמנית וצרפתית. הוא גם למד בישיבות של גדולי התורה, בהן בישיבתו של רבי יהונתן אייבשיץ, ורכש בקיאות בתלמוד, בהלכה ובאגדה.

ב-1742, בהיותו בן שבע-עשרה, הגיע לידיו התנ"ך בתרגומו לגרמנית של מרטין לותר, ושם קרא גם את הספרים החיצונים. הוא החליט לתרגם את הספר החיצוני "חכמת שלמה" לעברית, ואף הוסיף לו פירוש קצר שלימים הרחיב אותו לחיבור בשם "רוח חן". התרגום כתוב על טהרת העברית המקראית; נורמה זו של שימוש בלשון המקרא בלבד (שאותה רכש גם מהנאו, שתיקן את לשון הסידור כך שתתאים לה) ליוותה עוד שנים ארוכות את העברית של תנועת ההשכלה.

בהדרכת אביו ודודיו החל לעסוק במסחר, ולאחר מספר שנים החל לעבוד בבנק של הבנקאי היהודי היינה פייטל אפרים באמסטרדם. באמסטרדם חבר לקבוצה קטנה של יהודים משכילים, בהם דוד פרנקו-מנדס ואחרים, והחל להתעמק בדקדוק העברית של המקרא. בין השנים תקכ"ה-תקכ"ו (1765–1766), הוציא בשני חלקים את הספר "גן נעול", שהוא חקירה במשמעות ובצורות של השורש "חכם", ואשר נועד להיות חלק מסדרה של ספרי דקדוק בשם "לבנון". תפיסתו הדקדוקית של רנה"ו הייתה שמאחר שהשפה העברית היא שפתו של הקב"ה, לא ייתכנו בה מילים נרדפות; ועל כן הוא מתאמץ להבחין בין מילים ומושגים מקבילים, מה שמסרבל את פירושיו והופך אותם לבלתי-מדעיים.

ברלין
באמסטרדם הגיע נה"ו לעצמאות כלכלית, ופתח בית מסחר משל עצמו. ב-1769 חזר לקופנהגן, ונשא שם אישה בשם שרה. אחר כך הורע מצבו הכספי, וב-1774 עבר לברלין לנהל את בית המסחר של יוסף פייטל אפרים (בנו של היינה פייטל אפרים). 

עוד לפני שבא לברלין עמד בקשרי מכתבים עם משה מנדלסון. הוא שיבח את ספרו של מנדלסון, פיידון, והציע לתרגם אותו לעברית. משבא לברלין העמיקה הידידות ביניהם, אף על פי שנה"ו היה שמרן יותר בדעותיו ובהשכלתו ממנדלסון. ב-1775 פרסם את ספרו השני, "יין לבנון", שהוא פירוש בלשני על מסכת אבות, ועליו קיבל הסכמות מלאות שבחים מרבי יחזקאל לנדא מפראג בעל "הנודע ביהודה" ורבי דוד טבל מליסה, שעתידים היו לרדוף אותו בהמשך ימיו. את הפירוש הרחב "רוח חן" על "חכמת שלמה" הוציא ב-1780, ועליו כבר לא הופיעו הסכמות של רבנים (כנראה בגלל ההתנגדות לעיסוק בספרים החיצונים). ב-1778 יצא לאור הכרך של התרגום והביאור של מנדלסון לספר שמות, ובראשו הקדים רנה"ו שיר בשם "מהלל רֵע", ובו דברי שבח על מנדלסון וביקורת על החינוך היהודי בן-הזמן. רנה"ו התרעם על כך שאין מלמדים את הילדים מקרא (לבד מחומשי התורה) ולא דקדוק ופירוש המילים בעברית. 

באותן שנים ירד בעל בית המסחר שלו מנכסיו, ורנה"ו פוטר מעבודתו והגיע למצוקה כלכלית. הוא החל לעבוד כמורה לילדים, אולם לא מצא רווחה גם בתחום זה: הורי הילדים האדוקים לא שכרו אותו משום שהיה חדשן מדי לטעמם, והמשכילים לא שכרו אותו משום שהיה שמרן מדי, והתנגד לחידושי מחקר הטבע בני הזמן משום שלא הלמו את הפסוקים בספר בראשית. הוא אמר על עצמו לימים כי "הישנים יחשדוני לחדש, והחדשים יחשדוני לישן". באותן שנים החל לעבוד על מילון עברי מקיף, שלא יצא לאור. אז גם חיבר את הפירוש לספר ויקרא בסדרת התרגום והביאור של מנדלסון. הפירוש מקיף ועמוק מאוד, אבל לדעת המבקרים התמקד יתר על המידה בשאלות לשוניות, ובגלל רצונו ליישב את המקראות עם דברי חז"ל הפך מסורבל וארוך. בכל אופן בזכות הוצאת הפירוש נפתרה בעיית המחסור הכלכלי של רנה"ו.

"דברי שלום ואמת"

ב-13 באוקטובר 1781 הוציא קיסר גרמניה ואוסטריה יוזף השני את "כתב הסובלנות" (Toleranzedikt) שלו. המטרה של כתב הסובלנות הייתה להביא למודרניזציה של העם היהודי, ולצורך זה הוענקו ליהודים זכויות רבות ובוטלו איסורים שונים שחלו עליהם, אך גם הוטלו עליהם חיובים חדשים, בפרט בתחום החינוך. בכתב הסובלנות בוטלו חלק מהמסים שנהגו עד אז, הותר ליהודים ללמוד מקצועות שהיו אסורים להם, לנהל בתי עסק, והם לא חויבו עוד ללבוש בגדים מיוחדים; מנגד, הטיל הכתב רשימה ארוכה של הגבלות וגזרות חדשות וישנות על היהודים, ובהן איסור ישיבה באזורים מסוימים באוסטריה, מסים חדשים, איסור על כתיבת פנקסי הקהילות בעברית או ביידיש אלא רק בגרמנית ועוד. כתב הסובלנות עסק גם בחינוך היהודי: הותר ליהודים ללמוד בבתי הספר המודרניים של המדינה ולפתוח בתי ספר מודרניים משל עצמם שבהם ילמדו בגרמנית.

רוב הציבור היהודי והנהגתו הרבנית קיבלו בספקנות את ההיתרים החדשים, וסברו שהם מיועדים לתועלת הקיסר יותר מאשר לטובתם. אפילו מנדלסון הסתייג מהצו, וחשד – ככל הנראה בצדק – שכוונתו של הקיסר להביא להתבוללות של היהודים ולהמרת דתם לנצרות. אולם רנה"ו ראה ב"כתב הסובלנות" הזדמנות גדולה, ופרסם את החוברת "דברי שלום ואמת", שבה קרא ליהודים לאמץ את התקנות החדשות. לדבריו בחוברת, יש צורך לחזק את לימוד "תורת האדם", כלומר המדעים הכלליים – מדעי החברה ומדעי הטבע – כדי ש"תורת ה'", כלומר התורה והמצוות, יסתמכו עליהם. לשיטתו, בגלל הצרות והרדיפות עזבו היהודים את לימוד החכמות החיצוניות ואפילו את לימוד הדקדוק והתנ"ך, וכעת באה להם הזדמנות לערוך רפורמה בחינוך היהודי ולהחזיר לימודים נחוצים אלה לעולמם:

לשם לימוד "תורת האדם" צריכים היהודים גם ללמוד גרמנית, כדי שיוכלו ללמוד את המדעים כראוי. סדר הלימודים צריך להיות מדורג, ולימודי המקרא חייבים להיות השלב הבסיסי בלימודו של כל ילד. מצד שני, לא כל ילד חייב ללמוד תלמוד; מי שיכולתו אינה מספיקה לתלמוד די שילמד מקרא, משנה וידיעות כלליות וייעשה סוחר או בעל מלאכה. רנה"ו לא יצא בחוברת נגד הרבנים או התלמוד, כמו המשכילים בזמנו ובזמן שאחריו, אבל מכיוון שלרוב הרבנים באירופה באותו זמן לא הייתה כל השכלה כללית, הייתה בדבריו קריאת תיגר גדולה על העולם הרבני, שהתמצתה בדברים שציטט מויקרא רבה: .

מיד כשיצאה החוברת קמה התנגדות גדולה של הרבנים. הרב יחזקאל לנדא, בעל "הנודע ביהודה", קרא לרנה"ו "איש רשע", וביטל מכול וכול את הדעות שעלו בחוברת. הרב דוד טבל (טעבלי) מליסה דרש בבית הכנסת שלו בשבת הגדול דרשה חריפה, שהופצה אחר כך בכתב בקהילות ברחבי אירופה, נגד החוברת:  וכיוצא באלה חרפות וגידופים, וקרא להחרים ולנדות את רנה"ו. הדי המחלוקת הגיעו עד וילנה, שם נשרפה החוברת בחצר בית הכנסת; יש מחלוקת במחקר אם ועד כמה היה הגאון מווילנה מעורב בפעולות נגד רנה"ו. הביקורת הגלויה התמצתה בעיקר בכך שרנה"ו עשה את התורה טפלה ללימודי המדעים והחכמות, ובכך שהוא מקפח את פרנסתם של מלמדי התינוקות היהודים; אולם הדחיפה העיקרית לפעולות נגד החוברת באה מן ההבנה שרנה"ו קורא למעשה ליצירתה של אליטה מודרנית חילונית חדשה במקביל לעולם הרבני-ההלכתי, שהיה עד אז השליט הבלעדי בעולם הרוח של יהודי אשכנז, פולין ומזרח אירופה.

לא בכל מקום התקבלה החוברת בביקורת; בקהילת טריאסטה שבאיטליה חזקו את ידיו של רנה"ו ואף פתחו בית ספר ברוח דבריו. הוא שלח להם איגרת, שאחר כך פרסם אותה בשם "רב טוב לבית ישראל", ובה מיתן במקצת את דבריו, והבהיר שלא הייתה כוונתו שלימוד התורה יהיה טפל ללימוד החכמות החיצוניות. הוא קיבל מכתבים שבהם הסכמה לשיטתו גם מרבני קהילות נוספים באיטליה, אם כי היו חכמים באיטליה שהסתייגו משיטתו, כדוגמת ר' ישמעאל הכהן, רבה של מודנה. רב העיר ברלין, צבי הירש לוין, החל בהליכים לגירוש רנה"ו מן העיר, ואולם מנדלסון פנה לשלטונות שהבטיחו את הגנתם. דוד פרידלנדר ומשכילים נוספים עוררו פרובוקציות כנגד הרבנים על רקע הפולמוס, כנראה שלא ברצונו של רנה"ו; פרידלנדר אף תרגם את "דברי שלום ואמת" לגרמנית. בנו של הרב לוין, שאול ברלין, שהיה בעצמו רב קהילה אבל גם משכיל בסתר, חיבר בעילום שם סאטירה לגלגנית על העולם הרבני בשם "כתב יושר", שנועדה להגן על "דברי שלום ואמת", אך נדפסה רק אחרי מותו של ברלין ב-1794. רנה"ו מצדו כתב עוד שתי איגרות, "עין משפט" ו"רחובות", להשיב על טענותיו של ר' דוד טבל, אבל באיגרת האחרונה הוא כבר מכיר בכך השינוי שקיווה לו לא התחולל: . הוא מצדו עזב את הפולמוס בין הרבנים והמשכילים ופנה לעסוק ביצירה ספרותית.

"שירי תפארת"

ב-1785 הוציא רנה"ו לאור את "ספר המידות", העוסק במוסר ובחכמת הנפש, ובו מעט מתפיסות המוסר שהתעוררו באותן שנים באירופה. בזמן העבודה על הספר, ב-1783, מתה אשתו, ומאז ועד סוף חייו עבד על יצירתו הגדולה "שירי תפארת".

"שירי תפארת" הוא אפוס שירי על תקופת המקרא העוסק בדמותו של משה. יש בו שישה חלקים ושמונה-עשר שירים. החלק הראשון יצא לאור ב-1789, ארבעת החלקים הבאים יצאו ב-1802, והחלק האחרון יצא רק לאחר מותו, ב-1829. כנראה התעורר לחיבור היצירה בעקבות עיסוקו בספר שמות, וגם מתוך היצירות התנ"כיות שחיברו המשוררים הגרמנים באותה תקופה: המשורר הגרמני פרידריך גוטליב קלופשטוק פרסם בין השנים 1748–1773 את Messiade ("שירת המשיח"), פואמה גדולה על ישו, וכנגדה חיבר רנה"ו את "שירי תפארת", שהם Moseide ("שירת משה"). השירים נכתבו – לראשונה מחוץ לשירת יהודי איטליה – במשקל הברתי, ומשקל זה שימש את משוררי ההשכלה הבאים עד תקופת התחייה.

מצד תוכנם משקפים השירים את גדולתו של משה, ומתארים גם את ההומניות שלו. הם עוסקים בקורותיו של משה ועם ישראל מהולדת משה עד מעמד הר סיני. יש בהם גם רעיונות פסיכולוגיים וגם רמיזות אקטואליות ובקשת גאולה רוחנית ומדינית ליהודים. רנה"ו עצמו כתב שמטרתו בכתיבת השירים לא הייתה ליצור יצירה פיוטית חדשה, אלא לבאר את המקראות  ו"לקרב הבריות לתורה בנעימת השיר". הוא ממשיך את דרכו השמרנית מבחינה דתית, וכמעט שאין בשירים עניינים שלא נזכרו במדרשי חז"ל או אצל הפרשנים. "שירי תפארת" עשו רושם גדול מיד עם צאתם, ותורגמו לצרפתית ולגרמנית.

רנה"ו נותר כל חייו על התווך שבין עולם ההשכלה ועולם המסורת. בהופעתו החיצונית נראה כמשכיל אירופי בן הזמן, אולם מצד שני המשיך לשמור מצוות, וכשפנו אליו עורכי עיתון המשכילים "המאסף" שיכתוב אצלם, הסכים רק בתנאי שלא יתפרסמו בעיתון "שירי עגבים", לא יהיה עיסוק ב ולא ייכתבו דברי לגלוג וסאטירה על המסורת היהודית. בעת זקנתו הוצעה לו משרת רבנות בקהילה הפוטוגזית בלונדון (רנה"ו רחש מאז ימיו באמסטרדם נטייה חיובית ליהדות הספרדית, ואף העדיף את ההגייה הספרדית של העברית), אך הוא סירב להצעה. 

בברלין כתב עוד מספר שירים, בין השאר שירי הזדמנות לרגל אירועים בחיי הנסיכים והקיסרים האירופאיים בני הזמן, פרסם יצירות ב"המאסף" והשאיר עוד כמה ספרים בכתב יד. ב-1804 עבר לעיר המבורג, ושם עוד כתב ודרש דרשות בציבור. ב-28 בפברואר 1805 הלך לעולמו ונקבר בבית הקברות של הקהילה הספרדית באלטונה.

הערכת דמותו
את הגישות השונות בין ההיסטוריונים על משמעותו של פולמוס "דברי שלום ואמת" סיכם ההיסטוריון משה סמט:"יש מחלוקת בין ההיסטוריונים לגבי מידת החדשנות והפגיעה במסורת מצד שני משכילים אלה.  המאוחרים נוטים לראות את מנדלסון ווייזל כאנשים מסורתיים ממש, ולפי זה נראים בעלי דברים שלהם, הרבנים, כקנאים ביותר; המחברים האורתודוקסים דנים לכף חובה את מנדלסון ואת וייזל, ורואים בהם אנשים שראויים היו ללקות מידי גדולי דורם; והנאו-אורתודוקסים רואים בהם צדיקים, שרבני דורם הסתייגו מהם, משום שנכשלו בתלמידים, שהקדיחו כעבור זמן את תבשילם".
סמט עצמו נוטה להמעיט בעוצמתו של הפולמוס, ולדבריו, כעבור כמה שנים כבר התייחסו הרבנים לווייזל כאל אדם כשר כבתחילה, ואף שבחו אותו ואת ספריו. למעשה בעולם האורתודוקסי ממשיכות שתי הגישות המנוגדות ביחס אל וייזל עד המאה ה-21: רבים מן הרבנים מתחייסים אליו כאל רשע ואוסרים על עיון בספריו, גם הכשרים; בשנות התשעים של המאה העשרים התפרסמה בכתב העת החסידי "קובץ בית אהרן וישראל" סדרת מאמרים מפורטת בגנותו. חסידי ברסלב מחזיקים במסורת לפיה כתב יד של גרסה אחרת של הספר "יין לבנון", ובו דברי כפירה מפורשים, הושלך לאש על ידי ר' נחמן מברסלב. לעומת זאת רבנים ומחברים רבים ציטטו מדבריו של רנה"ו, ובהם למשל רבי ישראל ליפשיץ בעל "תפארת ישראל" והרש"ר הירש. מהדורות חדשות של ספריו יצאו לאור בהוצאות תורניות במאה העשרים ובראשית המאה ה-21.

אצל המשכילים ב נחשב וייזל כאחד מאבות תנועת ההשכלה, ביחד עם מנדלסון. "שירי תפארת" שלו נפוצו בין אנשי תנועת ההשכלה באירופה בעשרות השנים הבאות, בין השאר בגלל תפיסות ההשכלה המשוקעות בהם, ונכתבו עליהם דברי שבח רבים. מנגד באה גם ביקורת על יבשותם ואורכם של השירים. את הערכת שירתו של רנה"ו סיכם במאה העשרים ח"נ ביאליק:

אצל חוקרי הספרות העברית קיימות שתי סיעות ביחס לשאלה מתי החלה הספרות העברית החדשה. סיעה אחת רואה במחזות של רבי משה חיים לוצאטו את נקודת הפתיחה. לעומתה הסיעה השנייה, ובה בין השאר יוסף קלוזנר וברוך קורצווייל, מחשיבה את רמח"ל כשריד אחרון לתקופת היצירה של המקובלים במאות ה15–17, ולא כפתיחתה של התקופה הבאה. היוצר העברי הבולט הבא אחרי רמח"ל הוא מנדלסון, אבל רוב יצירתו של מנדלסון הייתה גרמנית, וכתיבתו העברית לא המשיכה אחריה מורשת של יצירה. לעומתו רנה"ו כתב עברית בלבד, ו"שירי תפארת" שלו השפיעו על הספרות העברית עוד עשרות שנים אחרי מותו; רבים ממשוררי ההשכלה, ובהם שלום הכהן, מאיר הלוי לטריס, אד"ם הכהן ואפילו יל"ג ראו עצמם כיורשיו וכממשיכי דרכו. מטעמים אלו קבעו קלוזנר וקורצווייל שרנה"ו הוא אשר פתח בחיבורו "דברי שלום ואמת" את עידן הספרות העברית החדשה.

לקריאה נוספת
*שמחה אסף, מקורות לתולדות החינוך בישראל, עורך שמואל גליק, ניו יורק וירושלים: תשס"ב.
*אלכסנדר זיסקינד מימון, קובץ מאמרים ועניינים שונים עם באר היטב על ביאור הרנה"ו לחומש ויקרא, וילנה: תרנ"ד.
*מ"ש סמט, "מ' מנדלסון, נ"ה וייזל ורבני דורם", בתוך: מחקרים בתולדות עם ישראל וארץ ישראל, א תש"ל, עמ' 233–257.
*שמואל פיינר, מהפכת הנאורות – תנועת ההשכלה היהודית במאה ה-18, ירושלים: תשס"ב.
*יוסף קלוזנר, היסטוריה של הספרות העברית החדשה, כרך א, ירושלים תשי"ב, עמ' 103–150
*נח רוזנבלום, האיפוס המקראי מעידן ההשכלה והפרשנות – מחקר בדרכי ההגות והפרשנות של נפתלי הירץ ווייזל ב"שירי תפארת", ירושלים: תשמ"ג.

קישורים חיצוניים
*ספרי נפתלי הרץ ויזל במאגר הספרים הסרוקים של בית הספרים הלאומי:
**
**
**
**
*ספריו באתר
**
*, אמסטרדם תקכ"ה
 עם צילומי עמודי השער המקוריים
* 
*ח"נ ביאליק על בפרויקט בן יהודה
*
, ישיבת מכון מאיר

הערות שוליים








לפי המתואר בתנ"ך, מזבח הזהב, הנקרא גם מזבח הקטורת וגם המזבח הפנימי (להבדילו מהמזבח שהיה מחוץ להיכל), היה אחד מכלי השרת במשכן ובבית המקדש. הוא היה מוצב בתוך ההיכל (אבל לא בתוך קודש הקודשים). מיקומו היה במרכז בין המנורה לבין שולחן לחם הפנים ומשוך מעט כלפי הפתח. על מזבח הזהב היו הכהנים מקטירים את הקטורת בכל יום פעמיים - בבוקר ובין הערביים .

תיאור המזבח מופיע בספר שמות (ל', א-י): המזבח נעשה מעצי שטים וצופה בזהב טהור. גובהו היה שתי אמות ושטחו אמה על אמה. היו לו טבעות בצדדיו שבהן היו מוטות שנועדו לנשיאתו (כאשר המשכן היה נייד), ובראשו היה זר עשוי זהב. כמו כן היו לו קרנות - מעין ריבועים - בכל אחד מארבע פינותיו.

מזבח הקטורת נועד להעלאת הקטורת בלבד, ודווקא לפי ההוראות שבספר שמות: אסור היה להעלות קטורת זרה על המזבח, כלומר קטורת שהוכנה לא על פי ההוראות הכתובות בתורה או קטורת שהוכנה לצורך עבודת אלילים. בנוסף אסור היה להעלות עליו קורבנות עולה, מנחה ונסכים. רק ביום הכיפורים היה הכהן הגדול מזה מדם קורבנות החטאת (פר החטאת ושעיר החטאת) על קרנות מזבח הקטורת.

על פי דברי חז"ל הזר בראש מזבח הזהב מרמז על מעלת הכהונה, בעוד הזר על ארון הברית מרמז על מעלת התורה, והזר בראש שולחן לחם הפנים מרמז על מעלת המלכות.

קישורים חיצוניים
* 



יהודי החצר (בגרמנית: Hofjuden) הם יהודים ששימשו כסוכנים של חצרות שליטי מדינות גרמניה השונות. אחדים מהם הגיעו לעשירות מופלגת ונעשו מלוויהם, יועציהם ועושי-דברם בענייני-כספים של נסיכים ומלכים, שקירבום לחצרותיהם והעסיקו אותם לפעמים גם בתפקידים מינהליים ודיפלומטיים (לא-רשמיים וסודיים).

תפקיד דומה מילאו גם יהודים בעיראק (ראו בהמשך).

רקע
אחרי מלחמת 30 השנים התחילו גם הישויות הפוליטיות השונות בגרמניה  לעבור לצורת שילטון ריכוזית–אבסולוטית. 
לשם כך נזקקו השליטים הגרמנים לפקידים שיהיו נאמנים להם ולא למעמדות הקיימים.

ההנהגה העירונית הקיימת (הפטריציאט) שהייתה בעלת כוח פוליטי וכלכלי משל עצמה כחלק מהשיטה הפיאודלית, התנגדה להעברת סמכויות לידי הנסיכים ושאר שליטים ואף התנגדה לשיטות הכלכליות החדשות אותן ניסו הנסיכים להטמיע. כי כל סמכות שנטל לעצמו הנסיך נגרעה מהם.

שליטי הישויות בגרמניה מצאו ביהודים בני ברית שיהיו מוכנים לעשות כרצונם, כי ליהודים לא הייתה נאמנות למערכת הפיאודלית הקיימת שלא קלטה אותם לתוכה, וכן היו היהודים בעלי השכלה (לפחות ידיעת קרוא וכתוב), בעלי ניסיון מסחרי-כלכלי ובעלי קשרים עם קהילות אחרות, קשרים שעזרו להם לספק לנסיכים את צרכיהם הצבאיים. 

יהודי החצר היו משרתיהם הנאמנים של המושלים במאבקם נגד מתנגדיהם הפנימיים והחיצוניים.

תפקידם בחצר
יהודי החצר תפקדו  כאפסנאים במלחמות שבמאות ה-17 וה-18 וסיפקו צורכי מזון ומלאי צבאי, לבוש ואריגים, טבק ויי"ש לצבאותיהם ולחצרותיהם של שליטי אוסטריה, פרוסיה ושל מדינות גרמניה השונות. 

מעמדם החוקי
למעמדם של יהודי החצר לא היה בסיס חוקי והם היו תלויים בחסדי המושל ושנואים על האצולה ועל המוני-העם כאחד. 

מעמדם של יהודי-החצר היה רב-סכנות לעצמם ולכל העדה היהודית, מאחר שהיו תלויים בשרירות-ליבם של השליטים האבסולוטיים ובחילופי רצונם/כעסם, ונפילתם של היהודים המקורבים למלכוּת גררה אחריה לעתים פורענויות לשאר אחיהם. הגילויים השונים והמנוגדים שבתופעה ההיסטורית של "יהודי-החצר" בגרמניה של המאות ה-17 וה-18 והשניות — ולפעמים אף הטרגיות — שבמעמדם באו לידי ביטוי בדמויותיהם ובגורלם של אישים כגון שמואל אופנהיימר, שמשון ורטהיימר, יוסף זיס אופנהיימר, מנדיל רוזנבאום.

מעמדם בקהילה היהודית
בין יהודי-החצר, היו בודדים שהתרחקו ממורשתם היהודית ומעמם היהודי, וניסו להידמות בכל לחברת החצרנים הנוצרים. אך רובם נותרו  יהודים נאמנים, שברק עושרם וגדולתם שימש להם רק חיפוי כלפי חוץ להוויתם ולפעילותם הפנימית במסגרת החיים היהודיים המסָרתיים. בין יהודי-החצר היו רבים שהיו פרנסים בקהילותיהם, והשתמשו בקרבתם למלכוּת כדי להיות שתדלנים ליהודי המדינות. יש מהם שהצליחו להעביר גזירות, כגון למנוע הדפסת כתבי-פלסתר ודברי-ניאוץ נגד היהודים, לבטל פעולות של גירוש יהודים וכדומה; הם גם הקימו בכספם בתי-כנסת, הדפיסו ספרי-תלמוד, ייסדו בתי-דפוס, בתי-מדרש וישיבות; בעקבות פעולותיהם, שוקמו/חודשו כמה קהילות שנתבטלו בימי הרפורמציה, כגון בדרזדן, בלייפציג, בקאסל, בבראונשוייג ובהאלֶה.

חלק ממערכת הקשרים של יהודי החצר נבעה מקשרי החיתון ביניהם. כך למשל דודתו של יוסט ליבמן, שהיה אחד מיהודי החצר בברלין, הייתה אמו של ליפמאן ברנס שהיה יהודי חצר בהנובר. ברנס עצמו חיתן את בנו האחד עם בתו של שמשון ורטהיימר, את בנו השני חיתן עם בתו של אליהו גומפרץ ואת בתו עם הרב דוד אופנהיים מפראג. אחד מנכדיו של ברנס נישא לאחת מבנותיו של ברנד להמן.

בארצות ערב
תהליך דומה קרה גם בארצות ערב, למשל בבגדאד היו סוחרים יהודים עשירים שהלוו לח'ליפים ולאנשיהם סכומי כסף משמעותיים. סכומים אלו ייצגו את ההון העצמי של אותם עשירים והסכומים שהופקדו בידיהם על ידי יהודים אחרים.




יוביאנוס (Jovianus, 332 - 17 בפברואר 364) היה קיסר רומא. 

יוביאנוס נבחר לתפקיד על ידי הצבא ב-26 ביוני 363, בעקבות מותו של קודמו יוליאנוס בקרב נגד שבור השני מלך פרס. מכיוון שהצבא הרומי היה בעומק השטח הפרסי, יוביאנוס אולץ לכרות שלום בתנאים הנחשבים למבישים עם הפרסים, כדי להחזיר את חייליו אל מחוץ לשטח האויב.

יוביאנוס, בניגוד לקודמו, היה נוצרי. הוא מת ב-17 בפברואר 364 לאחר שלטון של שמונה חודשים.

קישורים חיצוניים



 
 
 

פרנסואה ויון (François Villon; בסביבות 1431 - 1474 לערך) היה משורר צרפתי, רוצח, גנב ונווד. יצירותיו הנודעות הן Ballade des Pendus ו-Testaments שנכתבו בעת שהייתו בכלא. שמו האמיתי הוא: François de Montcorbier או François Des Loges והשם  François Villon הנו שם בדוי. יש סברה כי מת באפריל 1463. 

חייו
ויון נולד ב-1431 לערך בפריז. קרוב לודאי כי נולד למשפחה ענייה וכי אביו מת בצעירותו. אימו חיה עד היותו בן 30 לפחות ועליה כתב את אחת הבלדות המפורסמות שלו. נראה כי ויון היה אדם של חיי הוללות, בייחוד בזמן תקופת לימודיו באוניברסיטת פריז. נראה כי ויון קיבל אימץ את שם משפחתו מאחד הפרופסורים לחוק קאנוני אשר לקח אותו תחת חסותו ושיכן אותו בביתו. 

המשורר היה לסטודנט לאומנות, בגיל מוקדם ללא ספק, ייתכן כשהיה כבן שתים עשרה. הוא סיים תואר ב.א ב-1449 ותואר מאסטר ב-1452. אחד האירועים המרכזיים בחייו אירע ב-5 ביוני 1455, כאשר הרג כומר בעת קטטה ברחוב. עונשו של ויון אשר נמלט מפני החוק נקבע כהגלייה, אשר נמחלה לו מאוחר יותר. ב-1456 נקלע לצרה נוספת בקטטה בה נחבל קשות, שבעקבותיה נמלט לצפון צרפת. לפני עזיבתו את צרפת חיבר את Petit testament או Lais, המבטא מרירות פנימית על חיים מבוזבזים, כפי שבא לידי ביטוי ביצירה החשובה ממנה שאחריה, Grand testament. 

במרץ 1457 החלה חקירה על גניבת 500 כתרי זהב אשר הובילה בסופה של חקירת חברי כנופיות סטודנטים, אל ויון אשר עמד בראש כנופיית הפורצים. ויון גורש מהאזור ובמשך ארבע שנים היה למשוטט והיה חלק מכנופיית גנבים תועים. מקיץ 1461 עד אוקטובר אותה שנה ישב בכלא על שוד כנסייה. 

ב-1461, בהיותו בן שלושים, כתב את Grand testament, יצירה אשר הקנתה לו זיכרון נצח. שנה לאחר מכן שב להסתבך עם החוק, עד שנאסר ונשפט לתליה, שהומרה לגירוש. מאותו זמן ואילך לא נזכרים עוד פרטי חייו, והם ניתנים להשערה וניחוש בלבד.

עבודתו
גדולתו של ויון הייתה בחידושיו במוטיבים השיריים. הוא הבין היטב את המוסר הביניימי, אך לעתים בחר לכתוב נגד האצולה, בהופכו את הערכים המקובלים כשהוא מהלל את האנשים הבזויים בעיני החברה שנידונו לגרדום, בנופלו בשמחה לבדיחות גסות ובחדשו תמידית את השפה בה הוא משתמש. אך עדיין, שיריו עוסקים ברובם בחייו שלו, ולא היו אלה חיים מאושרים. עבודתו הגדולה, ה-Grand Testament מ-1461, מהווה במידת מה המשך ל-Petit Testament מ-1456. על 2023 חרוזיה נטבע מראה המוות בידי תליין. עם אמביוולנטיות יוצאת מגדר הרגיל, ויון מערבב את השתקפות הזמן החולף, הלעג המריר ולהט דתי. הטון המעורבל של כנות אומללה עומדת בניגוד לזו של משוררים בני זמנו. ויון לא היה נודע ביצירותיו בימי חייו, והן נתגלו מחדש במאה ה-16.

כתבי ויון בעברית
* הצוואה הגדולה , שירים, ציורים - דיבו, מצרפתית - צבי הרמן, דביר, תל אביב, 1989.
* מחול מות , משירי פרנסוא ויון, עברית - ראובן צור, כתב גד אולמן, ציור - דוד קלינמן, עקד, תל אביב, 1960.
* הבלדה החותמת, מתוך "הצוואה הגדולה", עברית: דורי מנור, בתוך: "מיעוט", שירים ותרגומי שירה, הוצאת הקיבוץ המאוחד 2001.

בלדת התלויים

מאת: פראנסוא ויון

מצרפתית: אברהם עוז

הָהּ, שִׁמְעוּ נָא, אַחֵינוּ הַחַיִּים,

אַל יִקְשֶׁה לְבַבְכֶם עַל הַתְּלוּיִים!

אִם תַּחְמְלוּ עָלֵינוּ הַפּוֹשְׁעִים

תִּזְכּוּ לְחֶסֶד מִן הָאֱלֹהִים.

שְׂאוּ עֵינֵיכֶם אֵלֵינוּ הַכְּבוּלִים:

עַד לֹא מִזְּמַן הָיִינוּ זוֹלְלִים;

הַיּוֹם עֵיטִים אֶת בְּשָׂרֵנוּ מְכַלִּים;

עָפָר בְּעַצְמוֹתֵינוּ, אֻמְלָלִים.

אַל תִּצְחָקוּ לַרָקָב שֶׁנִּסְרַח,

בַּקְּשׁוּ נָא כִּי הָאֵל חַסְדּוֹ יִשְׁלַח.

אִם אַחֵינוּ אַתֶּם, לָכֶם אֶקְרָא,

אַל תִּלְעֲגוּ לָנוּ בְּיוֹם צָרָה

יַחֲמֹל לִבְּכֶם עַל סִבְלֵנוּ הַנּוֹרָא,

עַל אַחֲרִיתֵנוּ הַמָּרָה.

עַל עֵירֹם בְּשָׂרֵנוּ שְׂאוּ תְּפִלָּה

אֶל גְּבִרְתֵּנוּ, אֶל מַרִיָּה הַבְּתוּלָה;

בִּרְצוֹן הָאֵל תָּעִירוּ שְׁבִיב חֶמְלָה,

מֵאֵשׁ הַשְּׁאוֹל מְתֹם וְהַצָּלָה.

מְרִי גּוֹרָלֵנוּ אַל יַכֶּה בָּכֶם;

בַּקְּשׁוּ נָא מִן הָאֵל כִּי יְרַחֵם.

הַגֶּשֶׁם גְּוִיּוֹתֵינוּ גָרַף,

הַשֶּׁמֶשׁ אֶת גּוּפֵנוּ צוֹרֵב;

אֶת עֵינֵינוּ נִקֵּר הָעוֹרֵב,
 
שִׁיּוּר בְּשָׂרֵנוּ כְּבָר טָרֹף טֹרַף.

אֵינֶנּוּ יוֹשְׁבִים, וְרַק מִתְנוֹפְפִים,

בָּרוּחַ אָנֶה וְאָנָּה מְעוֹפְפִים:

פָּנִים, אָחוֹר, גּוּפוֹתֵינוּ הַשְּׁדוּפִים

כְּמוֹ רְעָפִים קְלוּפִים וְרוֹפְפִים.

זֶה מַר סִבְלֵנוּ, מַה טּוֹב חֶלְקְכֶם;
 
בַּקְּשׁוּ נָא מִן הָאֵל כִּי יְרַחֵם.

יֵשׁוּ מַלְכֵּנוּ, הַנּוֹרָא וְהַאָיוֹם,

אֶל סִבְלֵנוּ עֵינֶיךָ אַל נָא תַּעֲצֹם;

אַל תַּפְקִירֵנוּ לְאֵשׁ הַגֵּהִינֹּם:

בְּחַסְדְּךָ הַמְצֵא לָנוּ שָׁלוֹם.

אַל תִּלְעֲגוּ, רַק שְׂאוּ אֶת תְּפִלָּתְכֶם,

בַּקְּשׁוּ נָא מִן הָאֵל כִּי יְרַחֵם.

לקריאה נוספת
* צבי הרמן, פרנסואה ויון, ספריית פועלים 1988

קישורים חיצוניים
*, בצרפתית ובנוסף תרגומים לאנגלית.
*, Les Regrets de la Belle Heaulmiere, כחלק ממאמר על הגוף בשירה.




במתמטיקה, תורת שטורם-ליוביל עוסקת בחקר משוואות דיפרנציאליות מסוימות ומציאת התנאים שבהם יש להן פתרון ששונה מהפתרון הטריוואלי, <Math Formula>. לתורה שימושים רבים במתמטיקה שימושית ובתורת המשוואות הדיפרנציאליות החלקיות.

תיאור
תורת שטורם-ליוביל (על שם המתמטיקאים צ'ארלס שטורם וז'וזף ליוביל) עוסקת בחקר משוואות דיפרנציאליות מהצורה 

<Math Formula> 

כאשר <Math Formula> הוא פרמטר, המהווה ערך עצמי של אופרטור גזירה הרמיטי מעל מרחב פונקציות שמוגדר על ידי תנאי הקצה, וכל פתרון למשוואה הוא פונקציה עצמית. תנאי ההרמיטיות מבטיח שהערכים העצמיים הם ממשיים.

דוגמאות ושימושים

משוואת החום

משוואת החום (נקראת גם משוואת הדיפוזיה) היא משוואה הבאה מעולם התרמודינמיקה ועוסקת במעבר חום דרך הולכה או פעפוע. המשוואה נתונה על ידי  <Math Formula>
או בכתיב מקוצר <Math Formula>

נפתור אותה עם תנאי התחלה <Math Formula>
ותנאי שפה <Math Formula>

נבצע הפרדת משתנים <Math Formula> ונקבל אחרי העברת אגפים <Math Formula> 
מאחר שאגף ימין תלוי רק ב t ושווה לאגף שמאל שתלוי רק ב x נובע שכל אגף שווה לקבוע. (באופן כללי הקבוע יכול להיות שלילי, חיובי או אפס, אבל יש לשים לב שרק קבוע שלילי יתן לנו דעיכה של הטמפרטורה בזמן, ולכן משיקולים פיזיקליים נכון לבחור בו) כלומר: <Math Formula>
לכן, קיבלנו שתי משוואות דיפרנציאליות לכל קבוע הפרדה <Math Formula> ובסה"כ מערכת של אינסוף משוואות. נפתור כל משוואה דיפרנציאלית לחוד ונקבל <Math Formula> <Math Formula>.
אם נציב את תנאי השפה נקבל שהפתרון עבור x יהיה מהצורה  <Math Formula> לכל <Math Formula>
לכן, יש לנו רק מספר בן מנייה של קבועי הפרדה, והם נתונים על ידי <Math Formula>.
לכן, קיבלנו אינסוף (ליתר דיוק <Math Formula>) פתרונות מהצורה: <Math Formula>
זהו בעצם בסיס למרחב הפתרונות של המד"ח.

ואכן, מכיוון שהמד"ח המקורית היא לינארית, כל צירוף לינארי של פתרונות, הפתרון הכללי יהיה <Math Formula>

את הקבועים <Math Formula> נמצא באמצעות תנאי ההתחלה ושיקולים של אורתוגונליות. מציבים t=0 ואז מקבלים טור פורייה, שהוא פיתוח בבסיס ההרמוני (בסיס של סינוסים וקוסינוסים) בקטע <Math Formula>. מאחר שבידינו יש רק סינוסים בטור, נוכל לעשות המשכה אי-זוגית של הפתרון ותנאי ההתחלה ולמצוא את המקדמים <Math Formula> כמקדמי הפיתוח של טור פורייה של תנאי ההתחלה.

כעת נפתור אותה עם תנאי התחלה <Math Formula>
ועם תנאי השפה  <Math Formula> בלבד. 

שיטת הפתרון זהה למקרה הקודם, רק שהפעם סט הפתרונות שאנו מקבלים הוא סט רציף: <Math Formula>
והפתרון במקרה זה הוא צירוף לינארי אינטגרלי (ולא טור): <Math Formula>
את המקדמים היינו מוצאים על ידי הצבת t=0 וביצוע התמרת פורייה על תנאי ההתחלה.

משוואת שרדינגר

דוגמה לפתרון משוואה דיפרנציאלית חלקית בשיטת שטורם-ליוביל ניתן למצוא בערך משוואת שרדינגר. כדי להבין את הסימונים מומלץ לעיין גם במאמר על סימון דיראק.

ראו גם
* משפט הפירוק הספקטרלי (לכסון)
* התמרת פורייה
* משוואות דיפרנציאליות
* אלגברה לינארית
* מרחב הילברט
* אנליזה פונקציונלית


 
 


מוֹסקביץ' הוא כינויים של דגמי מכוניות נוסעים מוסקבאיות, מתוצרת מפעלי MZMA ו-AZLK הסובייטיים שהיו נפוצים בגוש המזרחי כולו.

תחילתו של המפעל בימי סוף מלחמת העולם השנייה, אז החרימו הרוסים את כל קו הייצור של אופל קדט ממפעלי אופל ברוסלהיים, גרמניה. קו יצור זה הועבר בשלמותו למפעל שנקרא "אם זה אם אה" ("מוסקובסקי זאבוד מאלוליטרוביך אבטומובילי" - מפעל מוסקבאי למכוניות קטנות נפח). במפעל זה החלו לייצר בשנת 1947 את דגם "מוסקביץ' 400", שהיה למעשה האופל קדט הגרמנית. "מוסקביץ'" משמעו "מוסקבאי".

מכונית זהה בשם זהה יוצרה גם בבולגריה.

בשנים מאוחרות יותר שינה המפעל את שמו ל-AZLK ("אבטומובילני זאבוד לנינסקובו קומסומולה" - מפעל מכוניות על שם הקומסומול הלניני) וייצר מכוניות נוסעים תחת השם "OAO Moskvich". בשנת 2006 חברת "מוסקביץ'" הכריזה על פשיטת רגל ופורקה. כל זכויות הייצור הועברו לרנו.

קישורים חיצוניים

*
*
*


 


יום ראשון העקוב מדם (ידוע גם בשם "יום ראשון הארור" ובאנגלית: Bloody Sunday) הוא אירוע שהתרחש ביום ראשון ב-30 בינואר 1972. ביום זה ירו צנחנים בריטים למוות ב-14 גברים ונערים קתולים לא חמושים, לאחר מצעד למען זכויות אדם בשכונת העוני בוגסייד בעיר דרי שבצפון אירלנד. יום ראשון העקוב מדם נחשב כאירוע מכונן אשר הביא לתחילתן של 30 שנות אלימות מצד הצבא האירי הרפובליקני (ה-IRA) נגד בריטניה. 

מצעד זכויות האדם ביום זה אורגן על ידי איוון קופר, חבר הפרלמנט של צפון אירלנד כדי למחות על כליאתם של אירים, קתולים ברובם, בצפון אירלנד. חשיבותו של היום היא לא רק באירוע עצמו, אלא בסמליותו, מאחר שהוא נחשב לתחילת המאבק המזוין נגד השליטה הבריטית בצפון אירלנד על ידי ה-IRA בשנים שאחרי מלחמת העולם השנייה.

רקע היסטורי
ה-IRA נוסד על ידי מייקל קולינס ב-1919, אך האלימות בין הקתולים לממשל הבריטי הגיעה לשלב חדש רק בסוף שנות השישים של המאה ה-20. הרפובליקה של אירלנד קיבלה את עצמאותה לאחר מלחמה בבריטניה ומלחמת אזרחים שהתרחשה לאחר מכן, עוד בשנת 1922, אך שישה מחוזות בצפונה של אירלנד בחבל אלסטר, נותרו מחוץ לגבולות המדינה החדשה. במלחמת האזרחים האירית ניצחו תומכי ההסכם עם בריטניה בראשות אמון דה ואלירה את מתנגדיו. ההסכם העניק עצמאות לאירלנד, אך קרע מעליה את חבליה הצפוניים. דבר זה הביא לדעיכת מפלגת שין פיין, ולדעיכתו של ארגון ה-IRA, אשר הובס במלחמה. במשך למעלה מארבעה עשורים היה המאבק לאיחודן של צפון אירלנד ודרום אירלנד הצהרתי בעיקרו. אנשי הדרום מעולם לא קיבלו את החלוקה, אך לא עשו כל צעד מעשי על מנת להביא לאיחוד עם הצפון. הצפון היה נתון תחת שליטה בריטית, וההרכב האתני שלו לא היה הומוגני. הוא כלל רוב פרוטסטנטי אל מול מיעוט קתולי, על אף שרוב זה הלך והצטמצם. המאבק המזוין דעך וההתנגדות לשלטון הבריטי לא הביאה לרוב לאלימות. המיעוט הקתולי היה מדוכא, והממשל המקומי היה מורכב, רובו ככולו, מ"יוניוניסטים" (פרוטסטנטים תומכי האיחוד עם בריטניה), תוך אפליה מוצהרת כמעט של האוכלוסייה הקתולית.

ב-1968 החלו הקתולים בצפון אירלנד לפעול לשם השגת זכויות אזרח שוות מן הממשלה הבריטית, כשהם מושפעים מהתנועות לזכויות האזרח בארצות הברית ומתורתו של מרטין לותר קינג. התנועה לזכויות האזרח לא הייתה לאומנית, ודרישתה הייתה שהקתולים - כנתינים בריטים - יזכו ל"קול אחד לאדם אחד". הממשלה הבריטית ראתה בפעולותיה של התנועה לזכויות האזרח "סוס טרויאני", שמטרתו לקדם את האינטרס הרפובליקני הלאומני. תגובתם החריפה של הבריטים עוררה מחדש לפעולה את ה-IRA ואת שין פיין.

הקתולים הרגישו מקופחים מכיוון שכוחם הפוליטי היה זעום על אף שהיוו אחוז ניכר מקרב האוכלוסייה, ומכיוון שתנאי חייהם היו קשים מאוד. הם חשו כי הממשל הפרוטסטנטי היוניוניסטי מתייחס אליהם כאל גיס חמישי, וכתוצאה מכך, הם פנו למאבק לא אלים. כישלונו של ניסיון זה ופעולות הפלגים הרדיקליים בתנועה הכשירו את הקרקע לתנועה מיליטנטית יותר. בנוסף, הפכה מדיניות ממשלתו השמרנית של אדוארד הית' בבריטניה למקדם גיוס יעיל לשורות הארגון.

ב־12 באוגוסט 1969 הפך עימות בין קתולים לכוחות ממשלה בשכונת העוני בוגסייד בלונדונדרי למניע להתפרצויות אלימות ברחבי צפון אירלנד, בעיקר בעקבות השימוש הנרחב של הבריטים בגז מדמיע, אך לפני יום ראשון העקוב מדם, ה-IRA היה לא מאורגן וחלש כארגון.

אירועי היום

בשעה 14:50 החל מצעד זכויות האדם שלפי ההערכות השתתפו בו כ-10,000 עד 20,000 צועדים. המצעד היה אמור לעבור דרך רובע בית העירייה, אך עקב מחסומי הצבא שונה הנתיב לעבר "פינת דרי החופשית". כחמישים דקות לאחר מכן, בשעה 15:40, התנתקה קבוצה קטנה של גברים צעירים מהצועדים, והתעקשה לדחוף את המחסומים ולהמשיך בנתיב המקורי של המצעד אל רובע בית העירייה. הם תקפו באבנים את המחסומים הבריטיים, תוך כדי השמעת גידופים כנגד הכוחות שבמקום. בנקודה זו, החלו הכוחות לפעול נגד המפגינים על ידי שימוש נגדם בגז מדמיע ובכדורי גומי. בנקודה מסוימת, התקבלו דיווחים במרכז הפיקוד הבריטי על ירי צלף של ה-IRA, וניתנה פקודה לירות באש חיה על המפגינים. אחד הצעירים שהפגינו נורה ונהרג, ועקב כך הסלימה האלימות המפגינים כלפי הכוחות הבריטיים. 

לקראת 16:10 קבלו הבריטים הוראה להזיז את הכוחות והחלו לרדוף אחר שולי קבוצת הצועדים עד לקצה של פינת דרי החופשית. אף על פי שהמפקדה נתנה הוראה לנצור אש, מאות כדורים של אש חיה נורו לתוך ההמון הצועד במשך כחצי שעה. בשעה 16:40 הסתיימו חילופי האש, 12 צועדים נוספים נהרגו, רבים מתוכם תוך ניסיון לחלץ את הפצועים הרבים שנפלו. פצוע נוסף מת מפצעיו מאוחר יותר, ומניין ההרוגים עלה ל-14. בנוסף, כ-50 עד 60 מפגינים נעצרו. לצבא הבריטי היו שני פצועים מכוחותיהם. רבים מן ההרוגים היו צעירים, תשעה היו בני 16-22, וחמישה בני 26-59. 

עדויות סותרות וחילופי ההאשמות בין הצבא למפגינים הקתולים, יחד עם המהומה שנוצרה עקב הירי, הקשו על ניתוח מהלך האירועים ואיתור הצד הראשון שפתח באש. הצבא יצא בהצהרה רשמית כי הירי של חייליו נבע כתגובה לירי של צלפים בשטח. למרות זאת, הצועדים טענו כי לא היו צלפים, ואם היה ירי מצד המפגינים הקתולים הרי שהוא בא בתגובה לירי החיילים. במיוחד הודגשה העובדה, כי הצבא הבריטי ירה מטחי כדורים רבים לתוך ההמון הסואן ופגע באנשים לא חמושים וחפים מפשע.

היום שאחרי
 
התגובה הרשמית של הצבא הייתה כי הצנחנים הגיבו לאיום של ירי ופצצות מסמרים מצד חשודים כחברים ב-IRA. עדים רבים, לרבות הצועדים במצעד, תושבים מקומיים ועיתונאים בריטיים שנכחו במקום, דחו את טענת הצבא. הם טענו כי הצבא ירה ללא הבחנה לתוך ההמון הצועד, לעבר המפגינים שברחו ואל אלו שעזרו לפצועים בשטח. מבחינתם, עצם העובדה שאף חייל בריטי לא נפצע מירי, הייתה הוכחה לטענותיהם. הזעם הרב הוביל המונים לעבר השגרירות הבריטית שברובע מריון (Merrion) בדבלין, והם העלו אותה באש. היחסים בין האירים לבריטים הגיעו לשפל כזה, עד ששר החוץ האירי פטריק הילרי נסע במיוחד לאו"ם בניו יורק כדי לדרוש את התערבות הארגון בנעשה בצפון אירלנד. עם זאת, מאחר שלבריטניה יש זכות וטו במועצת הביטחון, פעולה זו לא נחשבה כצעד מעשי, אלא כצעד של מחאה. בעוד שהעדויות הראו כי אומנם הקבוצה שסטתה מן המצעד תקפה באבנים את הכוחות הבריטים, הציפייה שלהם הייתה כי כוחות הצבא "יזרקו אותם החוצה", אך לא יפעילו אש חיה על קבוצה שאינה חמושה. מאידך, הצנחנים שהשתתפו בהתקפה העידו בבית הדין שבחן את האירועים, וטענו שנאמר להם לצפות לקרב ירי וכי הם זכו לעידוד להגיע להרג בצד השני.

לאחר האירוע, סערו הרוחות באירלנד ובריטניה, ואחת התוצאות המיידיות של "יום ראשון העקוב מדם" הייתה ייסודה של ועדת חקירה שבראשה עמד אב בית הדין הלורד וידגרי (Widgery) מצידה של הממשלה הבריטית. הדו"ח המהיר שנכתב על ידי הלורד וידגרי תמך בגרסת הצבא לאירועי אותו היום. העדויות המדעיות שהוצגו בפני בית הדין רמזו שעל גופות חלק מן ההרוגים היו סימני מגע עם חומרי נפץ (ומכאן כי באו במגע עם חומרי נפץ בטרם נורו, דהיינו כי היו טרוריסטים ולא מפגינים תמימים). המהירות שבה נכתב  הדוח הביאה לכך שבית הדין, העומד בראשו והמסקנות שהוצאו ממנו, זכו לביקורת נוקבת מן הלאומנים האירים אשר טענו כי מדובר בטיוח ובפזיזות נמהרת.

ועדת החקירה השנייה
ג'ון יום, פוליטיקאי אירי זוכה פרס נובל, פעיל בתנועה לזכויות אזרח באירלנד בשנות השישים ושותף להסכמים רבים כגון הסכם בלפאסט, פנה לראש הממשלה הבריטי ג'ון מייג'ור בבקשה להקים ועדת חקירה שנייה. אך בעוד שמייג'ור דחה בקשה זו, מחליפו, טוני בלייר, אהד את הרעיון, ובימי ממשלתו הוקמה ועדת החקירה השנייה לאירועי יום ראשון העקוב מדם. 

בינואר 1998 נפתחו דיוני ועדת החקירה השנייה בענינו של יום ראשון העקוב מדם. בראשות הוועדה עמד הלורד סביל (Lord Saville), ודיוניה נמשכו עד לחודש נובמבר 2004. הוועדה שמעה כ-900 עדויות, ועלות החקירה הגיעה עד כדי 150 מיליון ליש"ט. בעוד הדו"ח היה אמור להתפרסם כבר בקיץ 2005, הוא פורסם לבסוף רק ב-15 ביוני 2010.. הוצאות ועדת החקירה התנפחו בהדרגה לכדי כארבע מאות מיליון ליש"ט ועוררו ביקורת נוקבת. בעקבות פרסום הדו"ח הצהיר ראש ממשלת בריטניה, דייוויד קמרון, כי  "לא ניתן להצדיק את האירועים", והוסיף כי "מה שאירע לא היה צריך להתרחש".

חקירת סביל הייתה מקיפה מאוד, ודאי יחסית לוועדת החקירה הראשונה, וכללה טווח רחב של עדים, כולל תושבים מקומיים, חיילים, עיתונאים ופוליטיקאים. רבים מאמינים כי העדויות הנוכחיות מערערות על קביעתה המהירה של ועדת החקירה הראשונה בראשותו של הלורד וידגרי. חלק מהאשמות שהועלו בוועדה השנייה היו, כי חלק מן הגופות מוקמו ליד רובים וחומרי נפץ. בנוסף התברר כי חומרים תמימים אחרים (כמו למשל קלפי משחק), מגיבים גם הם חיובית לסוג המבחנים שנערכו לאיתור שרידים של חומרי נפץ. חלק מהמדענים שהיו אחראים לחלק המדעי של דו"ח ועדת החקירה הראשונה, אף חזרו בהם ממצאיהם הראשונים, וטענו כי הפרשנות שלהם הנחתה את ממצאיהם ולא ההוכחות המדעיות. הלורד סביל מאידך, סירב להתייחס לדוח של ועדת החקירה של וידגרי, וטען כי תפקידה של ועדת החקירה השנייה הוא לחקור את מאורעות יום ראשון העקוב מדם, ולא את ועדת החקירה הראשונה. 

בבית הדין של סביל היו שלושה שופטים, סביל הבריטי שכיהן כאב בית הדין, השופט הויט (Hoyt) מקנדה, והשופט טוהיי (Toohey) מאוסטרליה. סביר שהם פרוטסטנטים, אם כי החלוקה של קתולים ופרוטסטנטים לגבי אלו שאינם במקור מצפון אירלנד פחות סבוכה ואינה משייכת אותם אוטומטית למחנה זה או אחר בקונפליקט המתקיים בצפון אירלנד. 

בית הדין מונה על ידי הממשלה הבריטית, כך שקהילה הקתולית או אחרים בצפון אירלנד לא היו בעלי השפעה על בחירת השופטים או על מהלכי בית הדין. ההסכמים שנחתמו בצפון אירלנד בסוף המאה העשרים, השיבו את השלום והשליטה לבריטים באזור בכל הנוגע לביטחון ולמשפט. כך, שגם אם הקהילה הקתולית ומנהיגיה שאפו להתערב בהקמת בית הדין ולקבל ייצוג בו, הם לא יכלו. בנוסף, הסיכוי שרפובליקנים איריים (השיין פיין וה-IRA) יסכימו לשבת בבית דין שהוא מוסד משפטי בריטי, קטן מאוד כיוון שהם אינם מכירים בסמכות הבריטית לגבי צפון אירלנד. 

עם זאת, קתולים ולאומניים איריים הביעו שביעות רצון באופן כללי לעבודתה של ועדת החקירה בראשות הלורד סביל, כיוון שהיא מאשרת את אמונתם כי הצועדים באותו יום היו לא חמושים כאשר הם נורו בידי הצבא הבריטי. הרפובליקנים, ובכללם גם מרטין מק'גינס (מי שהיה מפקד ה-IRA בדרי ב-1972 ואחד ממנהיגי השיין פיין) העידו ברצון בפני בית הדין של סביל. מק'גינס אף הצהיר שהוא נכח במצעד ופיקד על סניף ה-IRA בדרי. הוא סירב לענות על שאלות באשר להיכן שהה, מכיוון שלטענתו זה עלול לפגוע בבטיחותם של האנשים המעורבים.

מאידך, יוניוניסטים הביעו תרעומת על כך שבית הדין עלה כסף רב מדי ושם דגש על הקורבנות מהצד הלאומני תוך התעלמות מקורבנות היוניוניסטים שנפגעו על ידי ה-IRA.

השפעת "יום ראשון העקוב מדם" על צפון אירלנד

כנראה לא ניתן יהיה לגלות את מה שהתרחש בדיוק באותו יום, אך ניתן לומר בוודאות כי כל הצדדים מסכימים ש"יום ראשון העקוב מדם" הפך לסמן או סמל, לנקודת מפנה של שפל חדש בהיסטוריה ובעתיד של צפון אירלנד. 

כאשר הצבא הבריטי הגיע לצפון אירלנד, הקתולים קיבלוהו בברכה, כיוון שראו בו כוח נייטרלי שיוכל להגן עליהם מפני ההמון הפרוטסטנטי ומפני המשטרה המלכותית של אלסטר, ה-RUC, שהיא מיליציה פרוטסטנטית לאומנית. לאחר "יום ראשון העקוב מדם" פנו קתולים רבים נגד הצבא הבריטי, ולאחר שראו בו מגינם, הפכו אותו לאויבם. לאומנים צעירים רבים פנו לדרך האלימות בעקבות יום ראשון העקוב מדם. כאשר ה-IRA והשין פיין החלו להקצין את דרכיהם ואת דעותיהם - מדעות איריות לאומיות לעבר מרקסיזם - החל פלג ארגוני חדש שנקרא ה-IRA הזמני (Provisional IRA) למשוך צעירים רדיקלים רבים אשר תמכו בו.

בשלושים השנים הבאות, ה-IRA הזמני וקבוצות רפובליקניות קטנות כמו צבא השחרור הלאומי האירי (INLA) יצאו במערכה של מה שהם תיארו כמלחמה בבריטים, ובמיוחד במשטרה המלכותית של אלסטר, בצבא הבריטי ובחטיבת המשמר ההגנתי באלסטר של הצבא הבריטי. לדעת מבקרי הארגונים הללו, הם יצאו גם נגד הפרוטסטנטים והקהילה היוניוניסטית (חברי מפלגת השמרנים ותומכיהם). בין כוחות אלה וארגונים חמושים אחרים, החל מאבק מר שנטל את חייהם של אלפי קורבנות. המאבק שנשא אופי של לוחמת גרילה, סווג על ידי רבים כטרור שהופעל על ידי שני הצדדים היריבים גם יחד.  

ההפוגה באש שחלה במקביל חקירת סביל והסכם יום שישי הטוב, הידוע גם כהסכם בלפסט, המדגיש את פתרון עתידה של אירלנד בדרכי שלום, הביאו לרגיעה בצפון אירלנד לאחר כמה עשורים של לחימה. כל אלו, חברו יחד כדי לתת סיכוי אמיתי לתקווה ולשלום בין הקבוצות היריבות בצפון אירלנד וביניהן לבריטניה. בקיץ 2005 הודיע ה-IRA שהוא מתפרק מנשקו.

גם בעיר דרי שככה האלימות, אך על קירות בתיה נותרו ציורי קיר גדולים, המתארים תמונות של דיכוי בריטי, סיסמאות, סמלים לאומניים וסמלים של "ארגוני מדוכאים" אחרים (כגון אש"ף) מהצד הקתולי, לעומת ציורי מאורעות היסטוריים, הנצחת חללים וסיסמאות שכנגד מהצד הפרוטסטנטי.

תגובת אמנים ל"יום ראשון העקוב מדם"
ב-1983 הוציאה להקת U2 את האלבום "War", שכלל את אחד משיריה הידועים של הלהקה - "Sunday Bloody Sunday". שיר זה עסק במצב ששרר בצפון אירלנד באותם ימים, אך למרות ספקולציות רבות, לא ברור לחלוטין האם השיר אכן עוסק ביום ראשון העקוב מדם. באחת הגרסאות החיות של השיר, הצהיר בונו לפני השמעתו, כי "This is not a rebel song" ("זהו אינו שיר מרדני"), אך כוונתו המדויקת נותרה סתומה.

גם האלבום של ג'ון לנון (שאף הוא ממוצא אירי) Sometime In New York City כלל שיר שאף הוא נקרא "Sunday Bloody Sunday", וכן שיר נוסף בשם "Luck of the Irish" ("מזלם של האירים") שעסק יותר בקונפליקט המתחולל בצפון אירלנד, ולא ספציפית ב"יום ראשון העקוב מדם". התמלוגים מהשיר "Luck of the Irish" נתרמו ל-IRA. פול מקרטני ולהקת Wings הוציאו אף הם סינגל שעסק בנושא, "Give Ireland Back to the Irish" ("השיבו את אירלנד לאירים"), והוא נאסר לשידור על ידי ה-BBC.

אירועי היום, אף הונצחו בשני סרטים. הראשון הוא דרמה טלוויזיונית בשם "Bloody Sunday", בכיכובו של ג'יימס נסביט אשר הוקרנה ב-25 בינואר 2002. הסרט השני היה -"Sunday" (שנוצר על ידי ג'יימי מק'גוורן, מי שייצר את סדרת הטלוויזיה המפצח). שני הסרטים נטו יותר לתיאור האירועים לפי גרסת המפגינים ולא לפי הפרשנות של הצבא הבריטי.

ראו גם
*היסטוריה של צפון אירלנד
*הסכם יום שישי הטוב 
*יום שישי העקוב מדם

לקריאה נוספת

קישורים חיצוניים

אירועי היום

כיסוי האירוע בתקשורת
 

על חשיבות היום והשפעתו

הערות שוליים


 
ועדות חקירה לארץ ישראל הן מספר ועדות שנשלחו על ידי ממשלת בריטניה לארץ ישראל כדי לבחון את הבעיה היהודית ערבית באזור ולהגיש המלצות לביצוע לממשלת בריטניה.

הראשונה בהן היא ועדת שו, אשר הגיעה ארצה בעקבות מאורעות תרפ"ט. המלצותיה הביאו לפרסום הספר הלבן השני ב-1930. לאחר מאורעות 1936 נשלחה לארץ ישראל ועדת פיל אשר עליה הוטל תפקיד רחב יותר של מציאת פתרון לבעיית הסכסוך והמנדט בארץ. הוועדה הייתה הראשונה לעלות את רעיון חלוקת הארץ לשתי מדינות. בעקבות הסערה וההתנגדות שקמה למסקנות הוועדה, שלחה בריטניה את ועדת וודהד ב-1938, גם ועדה זו לא נחלה הצלחה. הממשלה הבריטית זימנה ללונדון את נציגי היהודים והערבים תחת ועידת השולחן העגול, אולם זו נכשלה חרוצות. בעקבות מסקנותיה של ועדת וודהד, בעיקר על הגבלות העלייה וההתיישבות היהודית, פרסמה בריטניה את הספר הלבן השלישי. ב-1946, בעקבות לחץ למציאת פתרון בעיית העקורים מצד ארצות הברית, הגיעה ועדת החקירה האנגלו-אמריקאית לענייני ארץ ישראל. בריטניה לא שבעה נחת מהמלצות הוועדה, ובעקבותיה הועלתה תוכנית מוריסון גריידי. לאחר דחייתה מצד היהודים והערבים, הועברה שאלת ארץ ישראל אל האו"ם. ב-1947 ביקרה בארץ ועדת אונסקו"פ (הוועדה המיוחדת של האו"ם לענייני ארץ ישראל) מטעם האו"ם אשר רוב חבריה הציע חלוקה לשתי מדינות תוך שיתוף פעולה כלכלי ביניהן. המלצות הוועדה היוו בסיס לתוכנית החלוקה שאישר האו"ם בנובמבר 1947.

ועדות החקירה לארץ ישראל

*ועדת הייקראפט (1921).ועדה בראשות השופט הבריטי תומאס הייקראפט שנתמנתה לאחר מאורעות תרפ"א. מסקנותיה היו שאמנם הערבים הם שחוללו את המאורעות, אך האחריות על כך מוטלת על הציונים בשל מדיניותם, עליית היהודים לארץ והתיישבותם בה.

* ועדת שו (1929–1930).ועדה בראשות השופט הבריטי סר וולטר שו (Walter Shaw) שנתמתה לאחר מאורעות תרפ"ט. מסקנותיה היו שאמנם הערבים הם שפתחו במאורעות, אך זאת בשל חששם, המוצדק לדעת הוועדה, מהשתלטות יהודית על שטחי ארץ ישראל ונישולם מאדמותיהם. את הממשלה פטרה הוועדה מאחריות לפרעות. המלצות הוועדה היו להגביל את עליית היהודים ולהפסיק את רכישת הקרקעות על ידם. הוועדה המליצה להקים גוף מחוקק בעל רוב ערבי ולבטל את סמכויות ההסתדרות הציונית. החלטות הוועדה הושלמו על ידי דו"ח שהוציא בשנת 1930 מומחה להתיישבות בשם ג'ון הופ סימפסון שקבע כי כושר הקליטה הכלכלית של הארץ הינו מוגבל. בעקבות דו"ח ועדת שו והשלמת סימפסון, פורסם הספר הלבן השני.

* ועדת פיל (1936–1937).ועדת חקירה בראשות הלורד ויליאם רוברט פיל, שנתמנתה בשנת 1936 להגיש המלצות לסיום מאורעות תרצ"ו- תרצ"ט לאחר תחילתן. המליצה על חלוקת הארץ לשתי מדינות, יהודית וערבית.על פי תוכניתה אמורה הייתה המדינה היהודית להצטמצם בחלק קטן של הארץ שיכלול את הגליל, עמק יזרעאל, עמק בית שאן ושפלת החוף בלבד ואילו יתר הארץ, לרבות הנגב, יהיה למדינה ערבית. לבריטים יהיה מנדט על ירושלים, יפו, חיפה בית לחם וחוף ים סוף (כיום אילת). הערבים דחו מכל וכל את תוכנית החלוקה ואילו היהודים היו חלוקים בדעתם, אחדים ובהם דוד בן-גוריון סברו שיש לקבל את הצעת החלוקה בבחינת "מוטב מעט מאשר לא כלום", ואחרים, ובהם יצחק טבנקין דחו אותה. הקונגרס הציוני העשרים שנתכנס באוגוסט 1937, החליט לדחות את הצעת החלוקה אולם להמשיך לראות בה בסיס למשא ומתן להקמת מדינה יהודית על יסוד חלוקת הארץ.

* ועדת וודהד (1938).ועדת חקירה בראשות סר ג'ון וודהד שהוקמה לאחר שנתברר כי הצדדים אינם מקבלים את המלצות ועדת פיל, ולאור התמשכות המאורעות. הוועדה המליצה על חלוקת הארץ; המדינה היהודית תהיה בשטח הצר ומצומצם שבין רחובות לזכרון יעקב, ואילו המדינה הערבית תשתרע על פני יתר שטחי ארץ ישראל ועבר הירדן. היהודים וההנהגה הציונית דחו את ההמלצות מכל וכל, דבר שגרם שגרם להורדתן מסדר היום ולכינוסה של ועידת השולחן העגול בלונדון בשנת 1939.

* ועדת החקירה האנגלו-אמריקאית לענייני ארץ ישראל (1945 -1946).ועדה שהוקמה על ידי ארצות הברית ובריטניה בנסיון למצוא פתרון לבעיית ארץ ישראל, שהחמירה עם חידוש המאבק בבריטים לאחר תום מלחמת העולם השנייה, ולבעיית היהודים העקורים באירופה שלאחר השואה, שהנהגת היישוב והתנועה הציונית דרשו את עלייתם ארצה. הוועדה הורכבה מ-6 חברים בריטיים ו-6 חברים אמריקאיים, עליהם נמנה ג'יימס מקדונלד, לימים השגריר הראשון של ארצות הברית במדינת ישראל. הוועדה החליטה כי בשל הקונפליקט היהודי - ערבי לא תוקמנה בארץ שתי מדינות לשני העמים וכי השלטון יישאר בידי ממשלת המנדט, עד שיעבור לנאמנות של האו"ם. הוועדה החליטה כי הפתרון לבעיית העקורים הוא במדינות אירופה, אך אישרה עליית 100,000 עקורים בשנת 1946. הוועדה המלצה לבטל את חוק הקרקעות שהגביל את רכישת קרקעות הארץ על ידי היהודים, תוך שמירה על זכויותיהם של הפאלחים והאריסים הערבים.

* ועדת מוריסון גריידי (1946).ועדה אמריקאית בראשותו של איש מחלקת המדינה הנרי גריידי שיצאה לאנגליה לדון עם הרברט מוריסון, סגן ראש ממשלת בריטניה ויושב ראש הפרלמנט, על עתיד ארץ ישראל. ב-30 ביולי 1946 פורסמו החלטות הוועדה, שלפיהן תחולק הארץ לאזור יהודי שיהווה 17% משטחה, אזור ערבי שיהווה 40% משטחה ואזור שליטה בריטית שיכלול את ירושלים והנגב שיהווה 43% משטחה. א"י עצמה תישאר תחת שליטתה של בריטניה, אך ליהודים ולערבים תינתן אוטונומיה תרבותית באזוריהם. בלחץ חוגים יהודיים בארצות הברית לא אישר הנשיא הארי טרומן את התוכנית בהיותה נוגדת את תוכנית הועדה האנגלו-אמריקאית ואת כל הרעיון הציוני.

* ועדת האו"ם לעניין ארץ ישראל (1947).לאחר שנדחו כל התכניות הקודמות ומאחר שמאבקו של היישוב נמשך, החליטה בריטניה להביא את עניין ארץ ישראל להכרעת עצרת האו"ם. האו"ם מינה ועדה בת 11 חברים ממדינות שונות, שהגיעה לארץ, תרה בה ונפגשה עם ההנהגות היהודית והערבית. ב-31 באוגוסט 1947 הגישה הוועדה את תוכניתה לאו"ם, לפיה יסתיים המנדט בריטי והארץ תחולק לשתי מדינות, יהודית וערבית, שתקיימנה שתוף פעולה כלכלי ביניהן ואילו ירושלים תהיה לאזור בינלאומי. ב-29 בנובמבר 1947 הכריעה עצרת האו"ם בהצבעה ברוב של 33 מדינות נגד 13 ו-10 נמנעות, על קבלת תוכנית החלוקה ועל סיום המנדט הבריטי על ארץ ישראל ב-15 במאי 1948. בזאת הונח היסוד להקמתה של מדינת ישראל.


מכניקת הזורמים הנה ענף פיזיקלי מתחום מכניקת הרצף (ראו פירוט בהמשך) העוסק בחקר הזורמים (קרי: נוזלים וגזים, בהקשרים מסוימים אף פלזמה), תכונותיהם ובכוחות הפועלים עליהם. מכאן, ניתן להסיק מידע על תנועתם של הזורמים הנקראת "זרימה" ולהפיק יישומים חשובים רבים בתחומי הנדסת המים, הנדסת אווירונאוטיקה והנדסת המכונות בהם אנו עושים שימוש יום-יומי. לענף פיזיקלי זה ישנם תחומי משנה נוספים, כאשר העיקריים שבהם הם הידרודינמיקה החוקרת את תנועת הנוזלים, הידרוסטטיקה החוקרת את מאפייני הנוזלים הנמצאים במנוחה והאווירודינמיקה החוקרת את תנועתם של גזים.

מכניקת הזורמים הנה ענף פיזיקלי ותיק אשר ראשיתו עוד בימי יוון העתיקה בהם חקר ארכימדס את תכונותיהם של נוזלים ופיתח את בורג ארכימדס. מאז, התפתח ענף זה רבות ועד היום הוא מהווה שדה מחקר פעיל. הבסיס המתמטי העומד מאחורי מכניקת הזורמים הוא לעתים מורכב מאוד וחלק ממשוואותיה אינן ניתנות לפתרון אנליטי. עם ההתקדמות הטכנולוגית והתפתחות המחשוב, מנוצלות כיום יכולותיו של המחשב על מנת להיעזר ביכולתיו לביצוע חישובים נומריים לצורך ניתוח מערכות מורכבות המתארות זורמים.

היסטוריה

הראשון שעסק במכניקת הזורמים באופן אשר הותיר אחריו חותם היסטורי היה ארכימדס, אשר בין גילוייו העיקריים נמנים חוק ארכימדס ובורג ארכימדס. ברחבי הקיסרות הרומית נעשה שימוש במכונות הידראוליות נוספות לצורך הספקת ושינוע מים. המהנדס הרומי ויטרוביוס  הציע לראשונה את טחנת המים, טכנולוגיה מהפכנית דאז, במאה הראשונה לפני הספירה. מאז, במשך שנים רבות, נותר ענף זה ב"תרדמת" עד להופעת מחקריו של המתמטיקאי והפיזיקאי אוונגליסטה טוריצ'לי, אשר בשנת 1643 המציא את הברומטר וניסח את עקרון טוריצ'לי. הצרפתי בלז פסקל ניסח באותה תקופה את חוק פסקל, המהווה את אחד מחוקי הבסיס של ההידרוסטטיקה.

"זריקת מרץ" לחקר תחום הזורמים התקבלה עם ניסוח חוקי המכניקה החשובים על ידי אייזק ניוטון, אשר סיפק את הפורמליזם הפיזיקלי הדרוש. הפיזיקאי והמתמטיקאי לאונרד אוילר, אשר חי במאה ה-18, ניסח על סמך פורמליזם זה את משוואות אוילר, המתארות זורמים. בשנת 1739 פרסם דניאל ברנולי את משוואת ברנולי, המהווה את אחד מהכלים החשובים בהידרודינמיקה ובאווירודינמיקה (ראו בהמשך).

הראשונים שחקרו את השפעותיו של החיכוך על הזרימה היו, באופן בלתי תלוי, הצרפתי ז'אן לואי מארי פואזיי, אשר חקר את תנועת הדם בשנת 1839, וגוטהילף היינריך לודוויג האגן, בשנת 1840. המחקר בדבר השפעות הצמיגות על הזרימה התקיים אף הוא באופן בלתי תלוי על ידי קלוד לואי מרי אנרי נאוויה  בשנת 1827 ועל ידי הבריטי גבריאל סטוקס בשנת 1845. הידע אשר צברו מנוסח במשוואות נאוויה-סטוקס.

מחקרים אשר בוצעו במאה ה-19 על זרימה במהירויות גבוהות עם חיכוך בלתי זניח עמדו בסתירה, לכאורה, לצפי על פי עיקרון ברנולי. את הפתרון לסתירה זו הסביר בשנת 1883 אוסבורן ריינולדס , אשר הראה כי קיימים שני "משטרי זרימה" הנבדלים זה מזה בתכונותיהם. באופן כללי, מחקריו מראים כי במהירויות גבוהות הזרימה מפסיקה להיות "לוחית" והופכת "עירבולית" יותר, כך שישנו קושי בתיאור אנליטי מלא שלה. במהלך המאה ה-19 גבר העניין בזרימת האוויר, וכך נוצלו עקרונות מכניקת הזורמים על ידי חלוצי התעופה הראשונים, ביניהם האחים רייט.

חלק מהקושי הרב בניתוח זרימה של זורמים צמיגיים נפתר על ידי עבודתו של לודוויג פרנדטל, אשר פרסם בשנת 1904 מודל המפשט את ניתוח המערכות מסוג זה על ידי חלוקת הזורם לשני חלקים, חיצוני ופנימי - בחיצוני מרוכזת רוב השפעת הצמיגות, ובפנימי ניתן להזניחה. מודל זה, הפשוט יותר מזה אשר מספקת משוואת נווייה-סטוקס, איפשר התקדמויות נוספות על ידי חוקרים בתחום. בעידן המודרני, עם הופעת המחשוב, נוצר פתח לשימוש בכוחו החישובי הרב לצורך תיאור מערכות זורמים אשר להן תיאור מתמטי מורכב.

הנחות היסוד

את תנועתם של גופים מוצקים ניתן לתאר על ידי כלים של המכניקה הקלאסית (בפרט מכניקת הגוף הקשיח) תחת הנחה שצורתם אינה משתנה תמידית. לעומתם, ייחודיותה של מכניקת הזורמים נובעת מן העובדה שלזורמים אין צורה קבועה, שכן הם מקבלים את צורת הכלי בו הם נמצאים. יתר על כן, לגז אין אף נפח קבוע; בעוד שמוצקים הנם, לרוב, בלתי-דחיסים, גזים ואף חלק מהנוזלים הנם דחיסים, ולכן בעת ניתוח תנועתם ניתנת תשומת הלב אף לעובדה הזו (הגם שישנם מודלים בהם מוזנחת תכונה זו). תכונה נוספת של הזורמים הנה הצמיגות, המתארת את התנגדותו הפנימית של הזורם לזרימה, זוהי תכונה נוספת עליה ניתנת הדעת בעת ניתוח של מערכות זורמים.

מכניקת הזורמים משתייכת מבחינה רעיונית למכניקת הרצף, אשר בבסיסה עומדת "הנחת הרצף" הקובעת כי לצרכים מסוימים, ובפרט עבור ניתוח תכונות מסוימות של זורמים, ניתן להתייחס אל החומר כאל רציף ולהזניח את מבנהו הפנימי, כלומר – להתעלם מהיותו מורכב ממולקולות. מכניקת הזורמים עושה פעמים רבות שימוש במונח ה"אלמנט" על מנת לתאר חלק קטן מן הזורם ומסתפקת ברמת פירוט זו. הנחת הרצף הנה, מטבעה, מודל המהווה קירוב של המציאות. ככל קירוב, ישנן מספר מגבלות דיוק הנובעות מהשימוש בו, ולכן במקרים בהם השערה זו איננה תואמת את צורכי המשתמש, נעשה הניתוח תוך שימוש בכלים אחרים, בפרט מכניקה סטטיסטית.

נוסף על הנחה זו, מתבסס הניתוח של מערכות זורמים על חוקי השימור הבסיסיים המוכרים מעולם המכניקה, ביניהם שימור המסה, התנע והאנרגיה.

כלים בסיסיים של מכניקת הזורמים

בהתבסס על הנחות היסוד אשר תוארו לעיל, נעזרת מכניקת הזורמים במספר כלים לתיאור וניתוח הזורמים. בהתבסס על מאפייני הלחץ והכוחות אשר נלמדים במכניקה הקלאסית, מתקבלים חוקי ההידרוסטטיקה הבסיסיים. כך, למשל, חוק ארכימדס, שהוא אחד מחוקי ההידרוסטטיקה הבסיסיים ביותר, קובע כי כוח העילוי הפועל על גוף שנמצא בתווך (נוזל או גז) שווה למשקלו של תווך בעל נפח זהה. חקר הלחץ ההידרוסטטי מניב מספר תוצאות מעניינות כגון חוק הכלים השלובים וחוק פסקל.

בהתבסס על חוקי השימור הקלאסיים מנוסחים חוקי היסוד של תורת הזורמים תוך התאמתם למונחים המתארים זורמים וזרימה. כך, עבור תיאור התנועה, מתקבלות משוואת הרציפות הנובעת ישירות משימור המסה וכן משוואות שימור התנע. בהידרודינמיקה, עבור ההנחה כי הזורם הנו ברוטרופי, קרי - מניחים כי הצפיפות תלויה בלחץ בלבד ללא תלות בטמפרטורה, בהסתמך על חוקי השימור אשר הובאו לעיל, מתקבלת משוואת ברנולי. חוקים נוספים חשובים המתארים את תנועת הזורם הם חוק פואזי ומשפט סטוקס.

מונחים בסיסיים בתורת הזרימה

על מנת לתאר את תנועתו של הזורם, תחום בו עוסקת ההידרודינמיקה, ניעזרים במכניקת הזורמים במספר מונחים נוספים המאפשרים ניתוח וסיווג של הזורם והזרימה.

קווי זרם, קווי מסלול וקווי שיטוח

קו מסלול או קו זרימה  הוא עקום המתאר את תנועת החלקיק. נקרא גם "קו חלקיק". כאשר עקום זה קבוע, הזרימה הנה זרימה תמידית.

קו זרם הוא עקום המשיק לוקטור המהירות בכל נקודה בזמן מסוים/ מכיוון שקו זרם מתאר תנועה של חליקים, אפשר לומר שמסה לא חוצה אותו. טיעון זה ברור יותר כאשר מדובר בזרימה דו-ממדית.

קו שיטוח הוא עקום המתאר קבוצת חלקיקים שעברו בפרק זמן מסוים דרך נקודה מסוימת.

משטח זרם או שפופרת זרימה  הוא רצף של קווי זרם הצמודים זה לזה. אם נבחר עקום שרירותי שאינו קו זרם, כל קווי הזרם שיעברו דרכו יוצרים משטח זרם. לכן, דרך משטח זרם לא עוברת מסה.

סוגי זורמים

לצורך תיאור תנועתו של זורם יש צורך בתיאור תכונותיו. לצורך זה, מבוצעת מספר הבחנות בין סוגי זורמים שונים. זורם אשר במצב סטטי איננו משנה כמעט את צפיפותו, גם בתנאי לחץ גבוה, נחשב לזורם בלתי דחיס. לעומתו, זורם אשר במצב סטטי צפיפותו משתנה כתוצאה משינוי בלחץ, נחשב לזורם דחיס. 

פרמטר נוסף הנחוץ לצורך תיאור הזרימה הוא צמיגות: צמיגות היא התנגדות הזורם לעיבור (שינוי צורה) תחת מאמץ גזירה. הצמיגות נתפסת לעתים קרובות כסמיכות, או התנגדות למזיגה. הצמיגות מתארת את התנגדותו הפנימית של הזורם לזרימה, וניתן לחשוב עליה כעל מידה של חיכוך. דבש ושמן הם דוגמאות לזורמים צמיגים.

הבחנה נוספת מתבצעת בין נוזל ניוטוני לנוזל לא ניוטוני, כאשר זורם ניוטוני הוא זורם איזוטרופי שבו מאמצי הגזירה נמצאים ביחס ישר לקצב עיבור הגזירה. במילים אחרות, מאמץ על זורם ניוטוני תלוי בקצב העיוות של צורת נפח הזורם (ללא שינוי בנפחו).

סוגי זרימה

מתבצעת הבדלה בין מספר סוגי זרימה שונים, על פי מספר פרמטרים.

מבחינת צורת הזרימה, מבחינים בין "זרימה קבועה", ל"זרימה עירבולית". בזרימה קבועה,  אם "נצלם" את הזורם ברגעים שונים, נראה את אותה התמונה. זרימה כזו נוחה לטיפול מכיוון שכל הפרמטרים התלויים בזמן או נגזרותיהם - מתאפסים. בזרימה עירובולית, לעומת כך, מתאפיין הזורם בחוסר אחידות צורנית וב"ערבול" המקנה לזרימה את שמה.

הפרדה נוספת מתבצעת בין "זרימה לוחית" (או זרימה "למינרית") לבין זרימה "טורבולנטית". בזרימה למינרית, מתייחסים לזורם כאילו הוא עשוי משכבות דקות מאוד רבות, הנעות במקביל זו לזו וכל אחת מהן בכיוון הזרימה של הזורם כולו. בזרימה טורבולנטית, מתייחסים לזורם כולו בצורה ממוצעת שכן יש ערבוב של ה"שכבות" של המודל הלמינרי והוא הופך בעצם ללא מתאים.
עבור שני "משטרי הזרימה" לעיל, נמצאו משוואות אמפיריות (שונות) המתארות בצורה די טובה את התהנהגותם של הזורמים.

יישומים

למכניקת הזורמים יישומים חשובים רבים בתחומי הנדסת המים, הנדסת אווירונאוטיקה והנדסת המכונות בהם אנו עושים שימוש יום-יומי. מכניקת הזורמים משמשת את האנושות מזה זמן רב, החל ממשאבות המים הפשוטות נוסח בורג ארכימדס וכלה בטורבינות המפיקות זרם חשמלי בעזרת עצמתם של זורמים או בלחץ האוויר הפועל על כנף המטוס.

כך, למשל אחד מן העקרונות החשובים בבסיס תורת הזורמים הנו עיקרון ברנולי הקובע כי ככל שמהירות זרימתו של זורם על גבי משטח גבוהה יותר, הזורם יפעיל פחות לחץ על המשטח. עיקרון זה עומד בבסיס אופן פעולתם של כנף המטוס ומפרש הסירה. להרחבה ראה "משוואת ברנולי".  חוק פסקל הוא העומד בבסיס עיקרון הפעולה של הבוכנה ההידראולית.

ראו גם

*התאוריה הקינטית של הגזים
*מכניקה של גוף קשיח
*מספר מאך
*מספר ריינולדס
*מספר גראשוב
*מספר פראוד
*מספר וובר
*תורת קוטה ז'וקובסקי
*הידרודינמיקה

קישורים חיצוניים


 
 


תקרית ליברטי היא תקרית בה ספינת הביון USS Liberty של צי ארצות הברית הותקפה בידי צה"ל ב-8 ביוני 1967, ביומה השלישי של מלחמת ששת הימים. בהתקפה נהרגו 34 מלחים אמריקאים ו-171 נפצעו.

מדינת ישראל טוענת כי מקורה של כל התקרית בשגגה. לדברי ישראל, ארצות הברית הבהירה לה שלא היו ספינות אמריקאיות באזור. כתוצאה מסדרת התפוצצויות באזור אל-עריש, העריכו בצה"ל שמשחתת מצרית מפגיזה את החוף והורו לחיל הים לטפל בה. הנתונים הראשונים אוששו את הזיהוי כמשחתת. מאוחר יותר במהלך התקרית נחשבה "ליברטי" לספינת ביון מצרית שהעבירה מידע לערבים או לספינה המצרית אל-קסר (ספינה הקטנה פי 4 מ"ליברטי"). לאחר חקירות שניהלו ישראל והאמריקאים, פיצתה ישראל את ארצות הברית בסכום של כ-13 מיליון דולרים. 

נשיא ארצות הברית לינדון ג'ונסון קיבל את טענת ישראל, וזו הייתה עמדתה הרשמית של ממשלת ארצות הברית. עם זאת, ניירות פנימיים שנחשפו בבית הלבן מראים שרבים מיועציו ושריו של ג'ונסון,  בהם ראש ה-CIA, ריצ'רד הלמס, ומזכיר המדינה, דין ראסק האמינו שהליברטי הותקפה בזדון. גם חלק מהניצולים טענו כי ההתקפה הייתה מכוונת וכי ישראל ידעה שמדובר בספינה אמריקאית.

ההתקפה על "ליברטי"
USS Liberty הייתה במקורה ספינת מטען אזרחית, מסוג ליברטי, שנקראה Simmons Victory. הצי האמריקני רכש אותה, והסב אותה ל"ספינת מחקר טכני מסייע" (באנגלית: Auxiliary Technical Research Ship; ר"ת ATRS), ספינה המשמשת לאיסוף מידע מודיעיני. היא יצאה להפלגתה הראשונה ב-1965 ונשלחה לחוף המערבי של אפריקה. במשך השנים ביצעה כמה משימות, וכשפרצה מלחמת ששת הימים, נשלחה לאסוף מידע מודיעיני במזרח הים התיכון.

ב-4 ביוני, יום לפני פרוץ המלחמה, פנתה ישראל לארצות הברית ושאלה אם היא מחזיקה בספינות באזור. ארצות הברית השיבה בשלילה, זאת מכיוון שבאותה שעה עשתה "ליברטי" את דרכה אל הים התיכון והייתה מרחק קצר מפתחו. נוסף על כך, שלח הצי השישי חמש אזהרות ל"ליברטי" שלא להתקרב למרחק 100 מיילים מהחוף בסיני. הודעות אלו לא נקלטו.

ב-5 ביוני פרצה המלחמה. "ליברטי" שייטה באותה עת במזרח הים התיכון. קפטן הספינה, ויליאם ל. מק'גונאגל, ביקש מהצי לשלוח משחתת שתלווה את "ליברטי" ותשמש לה כמרכז תקשורת נוסף. למחרת הגיעה תשובתו של הצי השישי: "ליברטי היא ספינה אמריקנית מזוהה ששטה במים בינלאומיים. היא אינה חלק מהסכסוך, ואין סיבה כי יתקוף אותה איש. הבקשה נדחית". עם זה, הצי הבהיר בתשובתו כי במקרה הבלתי סביר של התקפה, יגיעו לעזרה מטוסי קרב אמריקניים בתוך עשר דקות בלבד.

בבוקר 8 ביוני, יום ההתקפה, חלפו מעל הספינה מספר מטוסים. ישנה מחלוקת באשר למספרם המדויק. לפחות אחד מהם היה מטוס מטען מסוג נורד. כמו כן נצפה מטוס דקוטה ויש עדויות שגם מטוסי מיראז' 3 חלפו בקרבתה. ניצולים רבים העידו כי המטוסים חלפו קרוב מאוד ומנועיהם הרעידו את סיפון הספינה. עוד טענו שהטייסים נופפו להם לשלום והם השיבו להם חזרה.

לפני הצהריים שינתה "ליברטי" כיוון דרומה, לעבר חצי האי סיני, לאחר ששטה בכיוון מזרח. הספינה הפליגה במהירות של 5 מיילים בשעה (9 קמ"ש) בגבול המים הטריטוראלים שקבעו המצרים בסיני, מרחק של 21 קילומטרים מהחוף באל-עריש.

בשעות הצהריים הגיעה למפקדת חיל הים דרישה לטפל במשחתת מצרית המפגיזה את כוחות צה"ל באל-עריש. בחיל הים זכרו את הפגזת חיפה על ידי הספינה איברהים אל אוול במהלך מבצע קדש ושלחו מנמל אשדוד שלוש טרפדות לירוט האוניה. הספינות התקרבו וקלטו במכ"ם מטרה מתרחקת. חישוב מהירות המטרה היה שגוי (מעל 28 קשר) חיזק את ההערכה כי מדובר במשחתת. מפקד פלגת הטרפדות העריך שלא יצליח להשיג את המשחתת המתרחקת וביקשו סיוע אווירי. המטוסים שהוזנקו דיווחו על אוניה צבאית בצבע אפור בעלת שני תרנים, ארובה אחת ושלושה תותחים. תיאור זה מתאים למשחתת תוצרת בריטית מדגם Z שנמכרה למצרים. על סמך זיהוי שגוי זה אישרה מפקדת חיל הים למטוסים לתקוף את האוניה. בשעה שתיים אחר הצהריים תקפו את "ליברטי" שני מיראז'ים בירי תותחים וברקטות. לאחר מכן הפציצו אותה מטוסים אחרים בפצצות נפל"ם. ספינות הטורפדו התקרבו לאוניה אפופת עשן והבינו שזו איננה משחתת. בשלב זה, החל ניסיון לזהותה מחדש באיתות אור אל האוניה. האיתות נענה באש תותחים מצד האוניה. הפתיחה באש הפסיקה את תהליך הזיהוי והספינות הישראליות השיבו אש. הטרפדות ירו לעברה את הטורפדו והמשיכו בירי תותחים. רק טורפדו אחד מבין אלו שנורו פגע בליברטי, אך האחד שפגע גרם נזק גדול לספינה.

יפתח ספקטור, הטייס שהוביל את התקיפה האווירית הראשונה, מספר  כי הוא ובן זוגו לתקיפה לא הצליחו להבחין בדגלים מתנפנפים על הספינה. בקר הטיסה דיווח לו בקשר שזו אוניית מטען מגויסת של המצרים שתקפה את כוחות צה"ל באל-עריש, והורה לו לתקוף ולעצור אותה. לאחר שנחת ספקטור בבסיס חצור סיפר לו קצין המבצעים התורן, דוד עברי, כי זו הייתה אוניה ישראלית, מה שלדברי ספקטור גרם לו זעזוע עמוק ויסורי מצפון קשים.

לדברי רב החובל האמריקאי, כעשרים דקות לאחר התקיפה האווירית התקרבו אל "ליברטי" שלוש ספינות טורפדו שנשאו דגלים וסימני זיהוי ישראליים. קפטן מק'גונאגל, שהבחין כי הן נמצאות בעמדות שיגור, הורה לירות אליהן במקלע. מק'גונאגל זיהה את קוד המורס של אחת הספינות כישראלי, אך לא הצליח להבין מה נאמר בהודעה בגלל העשן והאש בספינה. הוא הורה לאנשיו לנצור את נשקם, אך לרוע המזל לא הובנה הפקודה כהלכה עקב הבלבול, ושני מקלעים כבדים נוספים פתחו באש לעברן. בתגובה לאש שנפתחה מהאניה, ירו הספינות לפחות שני טילי טורפדו (חמישה, על פי מחלקת המחקר של משרד הביטחון). אחד הטילים פגע בדופן הימני של "ליברטי" ופער בה חור גדול. בשלב זה נפגעו מרבית המלחים. ספינות הטורפדו התקרבו ל"ליברטי" וירו לעבר אנשי הצוות. במשך השנים הושמעו טענות שנורו גם מלחים שהכינו את סירות החילוץ. מתוך 294 מלחים אמריקאיים שהיו על סיפון "ליברטי", 34 נהרגו ו-171 נפצעו.

לבסוף עזבו ספינות הטורפדו את האזור. מדינת ישראל טוענת כי אחרי שהתגלתה הטעות בזיהוי, התעורר חשש בצה"ל שהספינה שהותקפה הייתה סובייטית, דבר שעלול היה לגרור "תגובה צבאית הולמת" מברית המועצות. כאשר התברר ש"ליברטי" איננה מצרית, חזרו הספינות והציעו עזרה. המפקד האמריקאי סירב וענה "כבר עשיתם מספיק". שלוש שעות לאחר ההתקפה, יידעה ישראל את שגרירות ארצות הברית בתל אביב בעניין, והציעה להעביר במסוק את הנספח הצבאי של השגרירות לספינה.

אף על פי שנפגעה קשה, הצליחה "ליברטי" לעזוב את האזור בכוחות עצמה. ספינות של הצי השישי ליוו אותה למלטה, שם בוצעו בה תיקונים ראשוניים. לאחר כחודש חזרה לארצות הברית. היא הוצאה משירות ביוני 1968, שנה וחודש לאחר התקרית. חמש שנים לאחר מכן, מכר אותה הצי האמריקאי לסוחרי גרוטאות.

כשנה לאחר התקרית פיצתה ישראל את משפחות הנספים, את הפצועים ואת ממשלת ארצות הברית על הנזק לספינה, מבלי לקבל על עצמה את האחריות. לצוות הליברטי ולרבים בארצות הברית היה קשה לקבל שהתקרית ארעה בשל רצף אירועים טרגי. סביב התקרית התפתחו תאוריות קונספירציה אודות הסיבות שהביאו את מדינת ישראל לתקוף את הספינה. מפקד ה"ליברטי"  קיבל את מדליית הכבוד, העיטור הצבאי הגבוה ביותר בארצות הברית. זו הפעם היחידה שהעיטור הוענק שלא על רקע לחימה עם כוחות אויב.

הערות שוליים

לקריאה נוספת
* מיכאל אורן, ההתקפה על 'ליברטי': סגירת תיק, תכלת 9 (תש"ס), עמ' 105-82.

קישורים חיצוניים
* מיכאל אורן,, ynet
* 



ועדת שוֹ הייתה ועדת חקירה בראשות השופט סר וולטר שו (Walter Shaw), שמונתה על ידי משרד המושבות הבריטי. הוועדה הגיעה ארצה ב-24 באוקטובר 1929 על מנת לחקור את מאורעות תרפ"ט, ובכדי להגיש המלצות למניעת חזרתן בהמשך. עבודתה כללה שמיעת עדויות מעשרות בריטים, יהודים וערבים המלווים בעורכי דין. במרץ 1930 פורסמו מסקנות הוועדה.

מסקנות והמלצות של הוועדה

מסקנותיה:
הערבים אמנם התחילו את המאורעות, אך זאת בשל חששם מהשתלטות יהודית על שטחי ארץ ישראל ובשל המתיחות הקיימת. כמו כן עשויה להתהוות סכנה לנישול הערבים מאדמותיהם. בנוסף פטורה הממשלה מאשמה לפרעות.

המלצותיה:
הצבת הגבלות ליהודים בענייני עליה והתיישבות והפסקת רכישת הקרקעות. מומלץ להקים מוסד מחוקק בארץ בו יהוו הערבים רוב. כמו כן יש להרחיב את היקף כוחות הביטחון המנדטורים, ולבטל את סמכויות ההסתדרות הציונית.

ניתן לומר כי הוועדה התעלמה בסיכומיה מאחריות הבריטים והערבים לפרוץ מהומות הרצחניות. האחריות הושלכה על עליית היהודים ולאור כך גובשו המלצותיה.

חלק מדו"ח ועדת שו עסק במשטרת המנדט וכללה ביקורת חריפה עליה, במיוחד על איכות וכמות המודיעין שנאסף על ידי מחלקת החקירות הפליליות של משטרת המנדט. בעקבות דו"ח זה מינה משרד המושבות את הרברט דאוביגין לבחון את פעילות משטרת המנדט ולהמליץ המלצות לגבי ארגונה מחדש. 

דו"ח סימפסון
דו"ח סימפסון הוגש  ב-22 באוגוסט 1930, לאחר חודשיים של סיור בארץ של ועדה בראשות מומחה להתיישבות, ג'ון הופ סימפסון, שכונסה בעקבות ועדת שו. קביעתו הייתה כי בשל התנאים קיימת הגבלה על כושר הקליטה הכלכלי של הארץ. 

בעקבות ועדת שו ודו"ח הופ-סימפסון, ומסקנותיהם המשותפות על ההכרח לבלום את ההתיישבות היהודית, פורסם הספר הלבן של פאספילד.

ראו גם
* ועדות חקירה לארץ ישראל

קישורים חיצוניים
* , 
** 
** 
** 
** 
** 

הערות שוליים


 

טור פורייה הוא סכום (טור) של פונקציות מחזוריות, בדרך כלל הפונקציות הטריגונומטריות - סינוס וקוסינוס, הנקראות לעתים גם הרמוניות. מספר האיברים בסכום יכול להיות סופי או אינסופי. שיטה זו פותחה על ידי ז'אן-בטיסט ז'וזף פורייה.

ניתן להוכיח שאפשר להציג כל פונקציה חלקה מספיק כסכום (ליתר דיוק, טור) של הרמוניות. המרה כזו נקראת פירוק פורייה, והסכום שנוצר נקרא טור פורייה. המרה זו היא שימושית ביותר בתחומים מסוימים של המתמטיקה, הפיזיקה וההנדסה.

במתמטיקה, לעתים קרובות נוח להציג פונקציה מסוימת בתור סכום או טור של פונקציות פשוטות יותר. בצורה זו ניתן להעמיק את ההבנה של התנהגות הפונקציה על ידי הבנת התנהגות אברי הסכום (הטור). טור פורייה הוא סוג של טור שכזה, שבו מוצגת פונקציה כסכום (טור) של פונקציות מחזוריות.

בפיזיקה ובהנדסה, בעיקר בתחומים הנוגעים לגלים, נוח להציג את המידע בצורת סכום (טור) של הרמוניות. גם יישומי מחשב העוסקים בעיבוד תמונה וקול משתמשים רבות בטורי פורייה לצורך ניתוח ודחיסה של המידע.

בניסוח פורמלי יותר, טור פורייה הוא הצגה של פונקציה אינטגרבילית לבג בריבוע בקטע סופי כטור אינסופי של פונקציות הרמוניות וטריגונומטריות. זוהי בעצם גרסה בדידה להתמרת פורייה (או טרנספורם פורייה). דרישת האינטגרביליות לבג פירושה שהפונקציה אינה מסובכת יתר על המידה.

מבוא ורקע כללי

טור פורייה הוא תוצאה פרטית של התורה העוסקת בבסיסים אורתונורמליים על מרחב הילברט.

באופן אינטואיטיבי, מדובר בהצגת איבר במרחב וקטורי כצירוף לינארי בן מנייה של איברי בסיס אורתונורמלי לאותו מרחב. 
כלומר, עבור בסיס אורתונורמלי כללי אנו כותבים:

עבור בסיס אורתונורמלי, את המקדמים אפשר לחשב באמצעות הטלה:

ומובטח שהמקדמים יתאפסו עבור כל איברי הבסיס פרט למספר בן מנייה. ולכן אפשר לרשום את ההצגה של כל איבר במרחב זה בצורה

טור פורייה הוא מקרי פרטי של בנייה זו. מאחר שמדובר בטור אינסופי, יש לטפל בבעיות התכנסות ולהראות באמת שהטור מתכנס אל האיבר שאותו מציגים. בסעיפים הבאים נעסוק בנושאים הקשורים ישירות לטור פורייה הטריגונומטרי. זהו טור פורייה הנפוץ ביותר ולעתים קרובות כאשר אומרים "טור פורייה" סתם, מתכוונים אליו.

הגדרה פורמלית

תהי <Math Formula>. כאשר <Math Formula> הוא אוסף הפונקציות המדידות וריבוען אינטגרבילי לבג בקטע. אזי את <Math Formula> אפשר להציג כפיתוח לטור אינסופי באופן הבא:

כאשר מקדמי פורייה,   <Math Formula>, נתונים על ידי

(נוסחה זאת ניתן להצדיק משיקולי אורתוגונליות, ראו בהמשך). כל איבר בטור זה נקרא "אופן תנודה" , Fourier mode או "הרמוניה". על ידי שימוש בנוסחת אוילר <Math Formula> אפשר להציג את הטור כצירוף לינארי של סינוסים וקוסינוסים באופן הבא:

כאשר המקדמים נתונים על ידי:

את הקשר בין מקדמים אלה למקדמים <Math Formula>  ניתן לחלץ בקלות והוא <Math Formula> כאשר <Math Formula>. באמצעות החלפת משתנים ניתן להכליל את הפיתוח הזה לכל קטע סופי שהוא.

דוגמה

תהי <Math Formula> פונקציית הזהות <Math Formula> בקטע <Math Formula>. כדי שטור פורייה שלה יהיה תקף גם מחוץ לקטע זה, נצטרך להמשיך אותה באופן מחזורי. פונקציה זו נקראת גם "גל שן-משור". נשים לב, שבהמשכה זו הפונקציה איננה רציפה ובכל זאת קיים לה פיתוח לטור פורייה.
]ים נופלים ורק הסינוסים נשארים (זאת מאחר שהסינוס היא פונקציה אי-זוגית והקוסינוס היא פונקציה זוגית).

לכן:

כעת, נחשב את מקדמי הסינוסים:

בסך הכל, טור פורייה של <Math Formula> הוא 

בטור זה אפשר להשתמש לחשב את הערך של פונקציית זטא של רימן עבור <Math Formula> בעזרת שוויון פרסבל המאפשר להמיר את בעיית חישוב הטור לבעיה של חישוב אינטגרלים (אותה אפשר לחשב מפורשות).

תאוריה

המרחב <Math Formula>
המרחב <Math Formula>  כולל את הפונקציות האינטגרביליות לבג בריבוע בקטע, כלומר, הפונקציה מדידה ומתקיים <Math Formula>. אז מסמנים ש <Math Formula>. מרחב זה הוא מרחב הילברט עם המכפלה הפנימית הבאה
<Math Formula>
כאשר <Math Formula> הוא  הצמוד המרוכב של <Math Formula>.

גם במרחב הילברט זה - למרות שהוא בעל אינסוף ממדים - קיימת מערכת אורתונורמלית שלמה, הפורשת קבוצה צפופה במרחב. ניתן לראות בכך הכללה של בסיס (ובפרט בסיס אורתונורמלי) הפורש את המרחב עבור מרחב וקטורי מממד סופי (לעתים קוראים גם למערכת אורתונורמלית שלמה אינסופית בשם "בסיס"). המתמטיקאי ז'וזף פורייה וממשיכיו הוכיחו שהפונקציות ההרמוניות היא מערכת אורתונורמלית שלמה.

טור פורייה הוא למעשה דרך להציג איבר במרחב <Math Formula> כצירוף לינארי (בדרך כלל אינסופי) של איברי הבסיס הזה, כאשר מקדמי הפוריה הם המקדמים של הצירוף הלינארי. ניתן לעשות זאת גם עם בסיסים אורתונורמליים אחרים, אבל ביישומים רבים מתגלה השימוש בטורי פורייה כיעיל במיוחד.

אורתונורמליות

בסיס ההרמוניות <Math Formula> הוא בסיס אורתונורמלי שכן<Math Formula>
כאשר <Math Formula> היא הדלתא של קרונקר.

ולכן הנוסחאות לחישוב המקדמים מוצדקות, שכן: <Math Formula> <Math Formula> 
בכך הצדקנו את הנוסחאות לחישוב המקדמים.

באופן דומה גם בסיס הסינוסים והקוסינוסים הוא אורתונורמלי: <Math Formula> <Math Formula> <Math Formula>
אפשר להשתכנע בכך או בבדיקה ישירה או מכך שמקבלים אותו על ידי טרנספורמציה יוניטרית מבסיס האקספוננטים.

התכנסות בנורמה
כאשר עוסקים בהתכנסות של טור פורייה יש להבדיל בין ההתכנסות בנורמה של הטור, לבין התכנסותו הנקודתית.

ההתכנסות בנורמה פירושה שהטור מתכנס במרחב <Math Formula> ועל פי הנורמה המוגדרת בו. כלומר, מתקיים:<Math Formula>

במילים פשוטות: האינטגרל בריבוע של פונקציית ההפרש בין הפונקציה אותה מפתחים לפיתוח החלקי שלה שואף לאפס. תכונה זו מתקיימת עבור כל טור פורייה, מה שמובטח מהיות טור פורייה הצגת איבר ב-<Math Formula> על פי בסיס אורתונורמלי. 

תכונה זו שונה מהתכנסות נקודתית של טור, ואכן ההתכנסות הנקודתית של טור פורייה היא תכונה מורכבת יותר, שלא בהכרח מתקיימת, ומחקר רב עוסק במציאת תנאים שבהם היא תתקיים במסגרת האנליזה ההרמונית.

התכנסות נקודתית

בחישוב של טור פורייה לפונקציה נתונה f, יש שני שלבים, הפוכים זה לזה. בשלב ראשון מחשבים, מתוך ההנחה שקיים שוויון מהצורה <Math Formula>, את המקדמים המספריים <Math Formula>. חישוב כזה ניתן לערוך לכל פונקציה השייכת למרחב הפונקציות <Math Formula>. 
לאחר מכן, מבקשים להציג את הפונקציה באמצעות המקדמים שהתקבלו, כלומר, דורשים שהטור באגף ימין יתכנס לכל x, וערכו יהיה שווה לערכה של הפונקציה. 

כאשר פיתח ז'אן פורייה את התאוריה שלו, ב-1807, לא היו בידיו כלים שיענו על הצורך בהתכנסות נקודתית, וזו הסיבה העיקרית לכך שעבודתו נדחתה בתחילה על ידי מתמטיקאים חשובים בני זמנו. בשאלה אילו פונקציות צריכות להיחשב לפונקציות ממשיות היה ערפול מסוים במחצית הראשונה של המאה ה-19, ועבודתו של פורייה רק הקשתה על הבהרת התמונה. ב- 1913 ניסח האנליטיקאי הרוסי ניקולאי לוזין את ההשערה, שלפיה טור פורייה של פונקציה רציפה יתכנס נקודתית בכל מקום - אלא שב-1926 מצא מתמטיקאי רוסי אחר, אנדריי קולמוגורוב, דוגמה נגדית להשערה זו. 

את הפתרון לחידה זו סיפק המתמטיקאי השבדי לנרט קרלסון ב-1966, כאשר הוכיח שלכל פונקציה במרחב <Math Formula>, ובפרט, לכל פונקציה רציפה, יש טור פורייה המתכנס אליה נקודתית כמעט בכל מקום. על עבודתו זו, שנחשבה לפריצת דרך באנליזה הרמונית, ועל עבודות רבות אחרות, זכה קרלסון בפרס אבל לשנת 2006.

תופעת גיבס

תופעת גיבס הינה תופעה שבה טור פורייה של פונקציה מתכנס בנקודת אי הרציפות של הפונקציה לממוצע הגבולות מימין ומשמאל ( <Math Formula> ). יתרה מכך, סביב נקודה זו (של אי-רציפות) הוא מבצע אוסצילציות חזקות שלא נחלשות בגובהן, אלא רק קטנות במרחקן מנקודה זו ככל שמוסיפים יותר איברים לקירוב.

תכונות

בסעיף זה נסמן: <Math Formula>
כאשר אנו מניחים ש f,g,h הן פונקציות המוגדרות על כל הישר באמצעות המשכה מחזורית של הגדרתן בקטע <Math Formula>.

לינאריות

אם <Math Formula> אזי <Math Formula>.

זהויות פלנשרל ופרסבל

המשמעות של הזהויות הבאות היא היוניטריות של הפירוק לטור פורייה. כלומר, פעולה זו שומרת על נורמה ומכפלה פנימית. 

זהות פלנשרל:<Math Formula>

זהות פרסבל (על שם מארק אנטואן פרסבל):<Math Formula>

ובבסיס הטריגונומטרי הממשי<Math Formula>.

משפטים אלה אפשר להוכיח באמצעות אורתוגונליות.

תכונת ההזזה

אם :<Math Formula> אזי <Math Formula>.

תכונת הקונבולוציה

אם h היא קונבולוציה ציקלית של f ו g, כלומר:<Math Formula>
כאשר g היא בעלת מחזור שני-פאי,
אזי טור פורייה של h מקיים:<Math Formula>

באופן הפוך, אם המקדמים H_n_ הם קונבולוציה של F_n_ ו G_n_, כלומר:<Math Formula>
אזי מסתבר ש<Math Formula>

תכונות אלה מוכחות באמצעות אורתוגונליות.

טורי פורייה בקטע כלשהו

נניח שנתונה לנו פונקציה <Math Formula> (אינטגרבילית בריבוע בקטע זה) ואנו ממשיכים אותה מחזורית בכל הישר הממשי. אזי טור פורייה שלה מוגדר להיות <Math Formula>
את מקדמי פורייה ניתן לחשב באמצעות הנוסחה <Math Formula>

במונחי סינוסים וקוסינוסים הביטויים יראו כך: <Math Formula> <Math Formula> <Math Formula>

שימושים
* מתמטיקה
** פתרון משוואות דיפרנציאליות (בעיקר חלקיות)
** אנליזה הרמונית
** אנליזה פונקציונלית
* פיזיקה
** גלים
** אופני תנודה עצמיים
** פתרון משוואת הגלים
** קרינה אלקטרומגנטית
** מכניקת הקוונטים
** פתרון משוואת שרדינגר 
* מדעי המחשב
** עיבוד אותות
** עיבוד אותות קול
** עיבוד תמונה
* הנדסה
** אלקטרוניקה
** אלקטרומגנטיות
** רוחב פס

ראו גם

* תורת שטורם-ליוביל
* התמרת פורייה
* מרחב הילברט
* אלגברה לינארית
* אינטגרל לבג
* אינטגרל

קישורים חיצוניים

* 

הערות שוליים


 


ועדת אונסקו"פ - הוועדה המיוחדת של האו"ם לענייני ארץ ישראל (UNSCOP - United Nations Special Committee on Palestine) - הייתה ועדת חקירה בינלאומית שמונתה על ידי העצרת הכללית של האומות המאוחדות במאי 1947 כדי לבחון את שאלת ארץ ישראל, לאחר כישלון ועדת מוריסון-גריידי, ולאחר שממשלת בריטניה ביקשה חוות דעת של האו"ם.

רקע
בריטניה לא היתה מרוצה מהמצב ששרר באותה עת בארץ ישראל והיא ביקשה מהאו"ם ליעץ לה כיצד לנהוג, כהצהרת שר המושבות הבריטי דאז קריץ ג'ונס:

חלק מההיסטוריונים סבורים שמטרת בריטניה בפנייתה לאו"ם היה לקבל לגיטימציה להפעלת כוחות דיכוי גדולים כנגד נסיונות ההתמרדות של הארגונים היהודים.

בארץ ישראל שררה אווירה קשה של מתח ואלימות בין היישוב העברי לממשלת המנדט הבריטי ובין היישוב העברי לבין הקהילה הערבית. באירופה התבררו ממדי השואה, וכמיליון פליטים יהודים המתינו במחנות לפתרון, כיוון שלא יכלו לחזור לבתיהם הישנים. התנועה הציונית עשתה מאמצים רבים להעלות פליטים לארץ ישראל באמצעות מבצעי העפלה, ובזמן דיוני הוועדה התרחשה בארץ דרמת האונייה "יציאת אירופה תש"ז" (הידועה יותר כ"אקסודוס"), דבר שהגביר מאוד את המתח בין היישוב העברי לבין ממשלת המנדט.

ב-14 במאי 1947 התכנסה העצרת הכללית של האו"ם לישיבה מיוחדת לשם דיון בסוגיית המנדט הבריטי על ארץ ישראל. בישיבה זו הוחלט על הקמת ועדת חקירה שתגיש מסקנות לעצרת הכללית.

החלטת העצרת הכללית לבחון מחדש את שאלת ארץ ישראל, ועבודת הוועדה שמונתה לשם כך, התרחשו על רקע התפתחויות ואירועים בארץ ישראל עצמה ובזירה הבינלאומית. יוקרתה של בריטניה נפגעה מאוד בעקבות הפרשות השונות שבהן הסתבכו השלטונות הבריטיים בארץ, אשר גרמו לסערה בעולם כולו והשפיעו על עבודת הוועדה. בנוסף נחלשה בריטניה בעקבות מלחמת העולם השנייה והחלה לאבד בהדרגה את מושבותיה ברחבי העולם. המעצמות החדשות ארצות הברית וברית המועצות גילו עניין בהקמת מדינה יהודית בארץ, מתוך רצון לפתור את בעיית הפליטים היהודים, בעיה שאיימה על היציבות באירופה במידה מסוימת, ומתוך תקווה לזכות בהשפעה במזרח התיכון באמצעות המדינה היהודית.

עבודת הוועדה
כדי להקנות להחלטות אופי נייטרלי, אף אחת מהמעצמות הגדולות לא הייתה מיוצגת בוועדה. 11 המדינות שיוצגו בוועדה הן: אוסטרליה (ג'. ד. ל. הוד), אורוגוואי (אנריקה רודריגס פברגט), איראן (נסרולה אנטזאם), גואטמלה (חורחה גרסיה גרנדוס), הודו (ע. רחמן), הולנד (נ. בלום), יוגוסלביה (ולדימיר סימיץ'), פרו (גארסיה סאלאזר), צ'כוסלובקיה (קארל ליסיצקי), קנדה (איוון ראנד) ושבדיה (אמיל סנסטרום, שהיה יושב ראש הוועדה). 

הוועדה שמעה עדויות בארץ ישראל (אליה הגיעה ב-16 ביוני 1947), במדינות האזור הערביות, בניו יורק וגם במחנות העקורים באירופה. הוועדה נפגשה בארץ ישראל עם נציגי היישוב היהודי, על פלגיו השונים. את הקשר היהודי עם הוועדה ריכז ולטר איתן. את הסוכנות היהודית ייצג משה שרת אך גם מומחים שונים דוגמת שמחה בלאס אשר שכנעו את הוועדה ביכולת של היהודים לפתח את הארץ. הוועדה נפגשה גם עם נציגי האצ"ל, מנחם בגין, שמואל כץ וחיים לנדאו שהיו אז במחתרת.

ההנהגה הפלסטינית סירבה לשתף פעולה עם הוועדה ונציגיה לא הסכימו להעיד בפני הוועדה או להיפגש עם חבריה באופן רשמי. לפיכך יצאה הוועדה לסבב פגישות בעבר הירדן, בסוריה ובלבנון.

המלצות הוועדה
הוועדה חתמה על מסקנותיה ב-31 באוגוסט 1947 בבית קדימה בירושלים והעבירה אותן כהמלצות לדיון בעצרת הכללית של האו"ם.

חלק מההמלצות התקבלו בוועדה פה אחד, בהן ההמלצות לסיים את המנדט בארץ ישראל בהקדם האפשרי, ולהעניק לארץ עצמאות לאחר תקופת מעבר שבה תופקד האחריות לשלטון בידי האו"ם. כמו כן, כל הנציגים הסכימו לכך שהארץ כולה צריכה להישאר אזור כלכלי אחד (כלומר, גם לאחר הענקת העצמאות יישאר שטח המנדט אזור מכס אחד, ישמש בו מטבע אחד וכדומה).

חברי הוועדה התפלגו בשאלת אופי השלטון בארץ לאחר מתן העצמאות, לדעת רוב ולדעת מיעוט.

המלצת הרוב הייתה כי הארץ תחולק בין שתי מדינות עצמאיות, ערבית ויהודית, כשירושלים והעיר בית לחם הקדושה לנצרות, יהיו שטח נייטרלי בחסות האו"ם (corpus separatum). שתי המדינות היו אמורות לקיים מערכת כלכלית משותפת, על אף ההפרדה הפוליטית ביניהן.

היישוב היהודי רשם לעצמו הישג בהכללת הנגב בשטח המדינה היהודית, וזאת לאחר התרשמות הוועדה מן ההתיישבות בנגב ובכלל זה קו המים (שהוקם בעקבות עלייתן לקרקע של 11 הנקודות במוצאי יום הכיפורים תש"ז), אשר שימש הן את היהודים והן את הבדואים.

ההצעה השנייה הייתה הקמת מדינה דו-לאומית פדרלית. 

שלושה נציגים (של הודו, איראן ויוגוסלביה) תמכו בהצעה להקמת מדינה אחת פדרלית, נציג אוסטרליה נמנע, ונציגי שאר המדינות בוועדה תמכו בהצעת החלוקה לשתי מדינות עצמאיות עם מערכת כלכלית משותפת. 

מסקנות הוועדה עברו לדיון בעצרת הכללית של האו"ם, ואחרי דיון בוועדה נוספת ("ועדה אד-הוק" שבה השתתפו נציגי כל המדינות החברות באו"ם) גובשה תוכנית החלוקה הסופית, על בסיס דעת הרוב של ועדת אונסקו"פ. ההמלצות הסופיות התקבלו ברוב קולות כהחלטה רשמית מספר 181 של העצרת הכללית של האו"ם ב-29 בנובמבר 1947. יום קבלת תוכנית החלוקה ידוע בישראל כיום כ"ט בנובמבר. התוכנית הסופית הייתה שונה בכמה נקודות מדעת הרוב של ועדת אונסק"פ - בין היתר הוחלט לשנות את תוואי הגבול ולהעביר חלקים מהנגב מתחומי המדינה היהודית למדינה הערבית.

ראו גם

* ועדות חקירה לארץ ישראל

הערות שוליים

קישורים חיצוניים
* (באנגלית, באתר האו"ם) ובנוסף (המשך הדו"ח - אנגלית)
*, מתוך עמלנט.
*, מתוך שידור רדיו של מנחם בגין.
* 


 


ניוון מקולרי (מאנגלית: Macular degeneration; בעברית: ניוון כתמי) הוא מחלת עיניים שבה נפגע תפקודם של הפוטורצפטורים ושל האפיתל הצבעני (RPE) באזור המקולה (מרכז הראייה). עם התקדמות המחלה מפסיקים הפוטורצפטורים לפעול. מופעה הנפוץ של המחלה קשור לגיל ומכונה AMD (ראשי תיבות של age-related macular degeneration).

סיווג
באופן כללי נהוג לחלק את המחלה ל-AMD "יבש" ול-AMD "רטוב". ההבדל בין שני הסוגים הוא בנוכחות כלי דם פתולוגיים הצומחים מתחת לרשתית, וכן בחומרת תסמיני המחלה.

הסוג ה"יבש"
בשלב מוקדם של ניוון מקולרי קשור לגיל מופיעים משקעים צהובים או לבנים של חומר חוץ תאי (חומר היאליני) באזור המקולה המכונים דרוזן (Drusen). המשקעים מצטברים בין האפיתל הצבעני של הרשתית (RPE) לבין הממברנה ע"ש ברוק שהיא השכבה הפנימית של הדמית. כמות גדולה של דרוזן משמעה סיכוי גדול להתפתחות של ניוון מקולרי. הצטברות זו של דרוזן גורמת לפעילות רדיקלים חופשיים ופגיעה ברשתית, קיים אובדן של פוטורצפטורים ושל תאים תומכים בפוטורצפטורים. התקדמות המופע היבש איטית יחסית אך אין בנמצא טיפול יעיל למחלה. במקרים חמורים של נמ"ג יבש, מופיעה אטרופיה אזורית, שבה מתרחש ניוון של קולטני אור, אפיתל צבעני ודמית באזור נרחב במקולה.
לרוב האנשים בשלב זה אין פגיעה בראיה.

הסוג ה"רטוב"
בסוג ה"רטוב", המחלה נגרמת כתוצאה מגדילה של כלי דם חדשים מתחת לפוביאה. חלקם, כ-25%, חודרים מהדמית לתוך הרשתית ומדממים (CNV- Choroidal Neovascularization). מצב זה גורם בתוך זמן קצר לניוון ואובדן ראייה בחלקה הגדול של הפוביאה (שנמצאת במרכז המקולה). הסיבה לדימומים נעוצה בכך שכלי הדם החדשים הם בעלי דופן חלשה יותר.
כתוצאה מהדימום נוצרת רקמת צלקת במרכז הראייה הגורמת להופעת כתם שחור.
ברוב המקרים המחלה מתבטאת בירידה בראייה המתבטאת באיבוד יכולת קריאה, יכולת אבחון פנים, יכולת קריאת שעון וראייה תפקודית. 

גורמי סיכון
גורמי הסיכון למחלה כוללים: 
*גיל מתקדם. בעוד שיעור התחלואה הכללי בכלל האוכלוסיה בשלבים המתקדמים של נמ"ג עומד על כ1.5%, באוכלוסיה מעל 75 השיעור הוא מעל 7%.
*תורשה - סיפור משפחתי של ניוון מקולרי מעלה את הסיכון של קרוביו לפתח את המחלה. ממצאים אלו חוזקו במחקרי תאומים. הגזע גם הוא משפיע על המחלה, בארצות הברית שיעור התחלואה בקרב שחורים נמוך מאד ביחס ללבנים.
*מין - נשים נמצאות בסיכון מוגבר.
*עישון - מחקרים רבים הצביעו על עישון כעל גורם סיכון חד משמעי להתפתחות נמ"ג. הסברים אפשריים להשפעת העישון על התפתחות נמ"ג הם עליה ברמות של עקה חמצונית ברקמות, עליה ברמות צבירת טסיות, ועליה ברמת פיברינוגן ובנוסף - ירידה ברמת נוגדי החמצון בדם. גם זרימת הדם בדמית עשויה להיפגע בגלל העישון.
*תזונה - השמנת יתר נקשרה עם סיכון גבוה לחלות בנמ"ג. לעומת זאת צריכהת לוטאין, זיאקסנטין, שומן מסוג אומגה-3 ודגים מפחיתות את הסיכון לחלות במחלה.

אבחנה
* אבחון עצמי - באמצעות כרטיס ייעודי או דף רגיל ממחברת חשבון. הקווים הישרים של המשבצות צריכים להראות ישרים וללא קפיצות וריצודים הן בשתי העיניים והן בהסתכלות בכל עין בנפרד. אם אין הדבר כך, יכולה עובדה זו להוות חשד ראשוני לבעיית ניוון מרכז הראיה, אם כי ייתכן שהבעיה נובעת מגורמים אחרים.
*הסתכלות על הרשתית - באמצעות מנורת סדק או אמצעי עזר אחרים המאפשרים הסתכלות על קרקעית העין, יש לחפש אחרי משקעי דרוזן, כלי דם פתולוגיים, דימומים ובצקות.
*צילום פלורוסצאין - הזרקת חומר פלורסנטי המאפשר לראות את כלי הדם ונוכחות דלף מאותם כלי דם פתולוגיים.
*צילום אינדוציאנין ירוק (ICG) - הזרקת חומר פלואורסצנטי החודר לשכבות עמוקות יותר של הרשתית, יכול לדמות גם אזורים הנמצאים מתחת לדימום. בשימוש כשיש דימום נרחב.
*OCT) Optical Coherence Tomography) - צילום המראה את עובי הרשתית ובעזרתו ניתן להעריך את מידת הדימום. הבדיקה קלה ואינה דורשת הזרקה.

טיפול

הסוג ה"יבש"
הסוג היבש ניתן לטיפול באמצעות ויטמינים (B, C, E) ובנוסף אבץ, חומרים אלו פועלים כנוגדי חמצון (אנטי-אוקסידנטים) ומנטרלים את פעילות הרדיקלים החופשיים שהצטברו. הטיפול מוריד ב-25% את התקדמות המחלה ל-5 שנים.

הסוג ה"רטוב"
*צריבה בעזרת לייזר תרמי בעבר נהגו לצרוב את כלי הדם המדממים בלייזר, קרן הלייזר הורסת את כל שכבות הרשתית ואת כלי הדם וכאן חסרונו, על כן, טיפול זה נמצא בשימוש במקרים בהם הנגעים רחוקים מהפוביאה. במחקרים הוברר שהטיפול הזה מזיק יותר ממועיל ומקדים את העיוורון. לכן הופסק בראשית שנות ה-2000 הטיפול הזה בנוון מקולרי.
*טיפול פוטודינמי מאז ראשית שנות ה-2000 פותח טיפול פוטודינמי בעזרת לייזר 'קר' שבו מוחדר דרך וריד היקפי נוזל פוטודינמי לכלי הדם ברשתית. הלייזר מכוון לכלי הדם הפתולוגיים, וגורם לעירור החומר הפוטודינמי. העירור גורר שחרור רדיקאלים חופשים אשר פוגעים בכלי הדם בהם נמצא החומר הפוטודינמי, וכך נעצרת הדליפה מכלי דם אלו(PDT). 
*טיפולים נוגדי אנגיוגנזה מאז שנת 2006, נעשה שימוש גובר בהזרקות תרופות נוגדות אנגיוגנזה (יצירת כלי דם חדשים) לעין. תרופות אלו עוצרות את תהליך יצירת כלי הדם החדשים בשלב הרטוב של נמ"ג. לעיתים התרופות מצליחות גם להביא לנסיגה בכלי הדם שכבר נוצרו ואף להביא לשיפור בחדות הראיה אצל חולים. קיימות שתי תרופות תרופות עיקריות בקטגוריה זו:* אווסטין (Avastin) - האווסטין הוא חומר הפועל על VEGF -Vascular Endothelial Growth Factor (הורמון גדילה האחראי על התפתחות כלי דם) ומונע את פעולתו ובכך מונע יצירת כלי דם חדשים. אבסטין נמצא בשימוש גם בטיפול במחלות ממאירות כדוגמת סרטן המעי הגס. ה-Avastin היא תרופה זולה יחסית ולא נערך בה מחקר מקיף עבור הטיפול במחלה. לפיכך היא אינה מאושרת על ידי מנהל המזון והתרופות האמריקאי (ה-FDA) למטרה זו. למרות זאת, רופאים ומטופלים משתמשים בה בהצלחה על ידי הזרקתה בכמויות קטנות לעין.* לוסנטיס (Lucentis) - החברה המייצרת את האווסטין (נוברטיס), פיתחה תרופה דומה עם מולקולה קטנה יותר בשם Lucentis, אשר קיבלה ביולי 2006 אישור ("התוויה") של מנהל המזון והתרופות האמריקאי עבור טיפול ב-AMD רטוב.‏‏ ה-Lucentis יקרה פי 20 ויותר מן האווסטין (עקב עלות המחקרים וסיבות מסחריות), למרות שמדובר באותה מולקולה כמעט.

תרופות אלה הביאו לפריצת דרך בטיפול בניוון רשתית בצורה ה"רטובה" ובאחוז גבוה יש עצירת ההידרדרות בראייה ואפילו שיפור. השימוש בתרופות גרם לירידה ניכרת בטיפול ה- PDT.

*כירורגיה. הסרת כירורגית של ממברנה פיברווסקולרית וטרנסלוקציה של מרכז הראיה הם שני ניתוחים אשר לעיתים נדירות מבוצעים בחולי נמ"ג בשלב הרטוב של המחלה. בטרנסלוקציה של מרכז הראיה, הרשתית מנותקת מנקודות העגינה שלה לגלגל העין, ומסובבת סביב הציר של עצב הראיה, כך שבמרכז האופטי של העין ממוקמת עתה רשתית שלא עברה ניוון. 

קישורים חיצוניים

 מאתר שירותי בריאות כללית

הערות שוליים


טיפולי לייזר הוא שם כללי למספר סוגים של טיפול רפואי בתופעות ומחלות באמצעות לייזר. בין הטיפולים בלייזר: טיפול במספר מחלות עיניים, שיוף קרנית העין כדי למנוע צורך במשקפיים, הקלה על בעיות עור מסוימות והסרת שיער מהגוף. המשותף לטיפולים השונים הוא היכולת לבצע את הטיפול ללא הרדמה ובאמצעים שאינם חודרניים (בלייזר משתמשים גם בניתוחים חודרניים אך ערך זה אינו מכסה ניתוחים כאלה).

PDT

Photo dynamic therapy - לטיפול בסרטן עור או לטיפול בניוון מקולרי. הטיפול מאפשר הרס תאים מסוימים ברקמה החולה על ידי החדרת חומר לתאים החולים באופן סלקטיבי והפעלת החומר המוחדר על ידי הארה בלייזר של האזור הנגוע. אור הלייזר נבלע בתאים שבהם נמצא החומר. החומר פולט אנרגיה הגורמת לפירוק מולקולות חמצן שבתאים לרדיקלים חופשיים של חמצן. רדיקלים אלה פעילים מאוד והם הורסים את התאים בסביבתם. הודות ליכולת למקד את קרן הלייזר וליכולת לברור את התאים אליהם מגיע החומר הפעיל, ניתן למזער את הפגיעה בתאים בריאים מסביב לתאים החולים.

SLT
Selective Laser Trabeculoplasty היא שיטת טיפול חדשנית בגלאוקומה מסוג זווית רחבה (open-angle glaucoma) באמצעות לייזר Nd:YAG. הטיפול מבוסס על עיקרון של הרס סלקטיבי ונקודתי של תאים או רקמות (Selective Photothermolysis). בטיפול משתמשים בלייזר באורך גל של 532 ננומטר, שכל פולס שלו נמשך כ-3 ננו-שניות. האנרגיה היוצאת מן הלייזר נבלעת אך ורק בגרגרי המלנין המצויים בתאי מערכת הטרבקולום (Trabecular Meshwork) המרפדים את נקודת הזווית של הלשכה הקדמית של העין. ההרס הנקודתי של אותם תאים מוביל לשחרור החלבון ציטוקין, התורם לגיוס תאי דם לבנים מסוג מקרופאג' ש"מנקים" את אזור הטרבקולום ומאפשרים זרימה חלקה יותר של הנוזל המיימי (Aqueous Humor) אל מחוץ ללשכה הקדמית. כפועל יוצא, יורד הלחץ התוך-עיני שבמרבית המקרים הוא האחראי לנזק הנגרם במחלת הגלאוקומה.

צריבה בלייזר
במחלות עיניים מסוימות, למשל היפרדות רשתית, משתמשים בלייזר "לרתך" את הרשתית לחלק האחורי של גלגל העין, על ידי מיקוד הקרן באוסף של נקודות בהיקף הפוביאה כך שהפגיעה בראייה היא מינימלית. החום הרב שנוצר בצריבה אוטם את כלי הדם ומונע דימום מנקודות הצריבה.

ארביום יאג(ER:YAG )
שימוש קליני בשיניים בעזרת סוג מסיום של לייזר, קרן הלייזר מאדה את הרקמה הפגועה ביעילות ללא מגע פיזי, משאירה את האזור המטופל מחוטא ומאפשרת דיוק רב בהרבה מהמקובל בעבודה עם מקדח.  רופאי שיניים העושים שימוש מושכל בטכנולוגית הלייזר ובחומרי שיחזור חדישים מסוגלים לבצע טיפולים שמרניים יותר, אסתטיים יותר ואף למנוע טיפולי שורש אשר קודם היו הכרח. בעזרת לייזר מבוצעים היום טיפולים ללא צורך בזריקת הרדמה, זמן הטיפול מתקצר משמעותית  וניתן לבצע מספר טיפולים רב יותר בזמן נתון בחלקים שונים של חלל הפה ובכך לחסוך זמן יקר של המטופל ושל הרופא.

ראו גם
* ניתוח לתיקון הראייה בלייזר
* תרפיה בלייזר רך

קישורים חיצוניים

 en:Photodynamic_therapy 



גלאוקומה (ברקית), (באנגלית: Glaucoma) היא קבוצה של מחלות שבהן מופיע נזק בלתי הפיך לעצב הראייה ובהם פגיעה בשדה הראיה ואף התדרדרות לעיוורון מוחלט. לרוב, גלאוקומה קשורה בעליית הלחץ התוך עיני אם כי תיתכן גלאוקומה גם בלחצים נורמליים. ההפרעה השכיחה קשורה בחסימת דרכי הניקוז של הנוזל התוך עייני המצויים בזווית העין (הנוצרת ממפגש שכבת הלובן והקרנית). ההפרעה בניקוז גורמת ללחץ תוך עייני מוגבר הפוגע בעצב הראייה באזור הדסקה ובמקולה. כתוצאה מכך קטן באיטיות שדה הראיה ההיקפי עד לעיוורון. טיפול תרופתי בזמן או כירורגי מדורג מאפשר את ההאטת למינימום את של התקדמות המחלה.

אטיולוגיה
מנגנון הפגיעה בעצב הראייה במחלה נגרם כתוצאה מחוסר שיווי משקל בין ייצור הנוזל התוך עייני לבין ניקוזו. הנוזל התוך עייני נוצר ב גוף הריסני (Ciliary body) - אחד משלושת מרכיבי ה- Uvea, המצוי בלשכה האחורית של העין, הנוזל נשפך ישירות ללשכה האחורית, עובר דרך האישון ללשכה הקדמית של העין, נאסף על ידי רשת הטרבקולום בזווית העין ומתנקז דרך תעלת Schlemm למערכת הניקוז הורידית. כ- 30% מהנוזל מתנקז גם דרך מערכת ניקוז אחרת הנקראת המערכת האובאוסקלרלית.

כל חסימה של הזווית גוררת עלייה בלחץ התוך עייני ובהמשך לפגיעה בעצב הראייה המתאפיינת בהפרעות ראייה עד כדי עיוורון.

סוגי גלאוקומה
גלאוקומה רחבת זווית
הסוג השכיח מבין הגלאוקומות המהווה כ- 90% מסך המקרים. גלאוקומה רחבת זווית היא מחלה כרונית המתקדמת באיטיות ולכן החולה לרוב אסימפטומטי ולא מטופל. הזווית גם נראית פתוחה בבדיקה, דבר המקשה על האבחנה. סוג זה מכיל בתוכו גם שני תתי סוג נוספים:
*גלאוקומה רחבת זווית עם לחץ תוך עייני מוגבר
*גלאוקומה רחבת זווית עם לחץ תוך עייני נורמלי

גלאוקומה צרת זווית
נגרמת כתווצאה מחוסר שיווי משקל בין הייצור וניקוז הנוזל התוך עייני. מהווה מצב חירום אוקולרי המתבטא בכאבים עזים, בחילות, ראיית ברקים, ירידה חדה בראייה, רגישות גדולה לאור. האירוע לרוב מהיר וחד צדדי. יש להתחיל מיד בטיפול שכן עיוורון יכול להתפתח ללא טיפול.

סוגים נוספים
*גלאוקומה מולדת - מתפתחת כבר בגיל הינקות. בעלת פרוגנוזה גרועה הדורשת טיפול מיידי.
* גלאוקומה משנית - גלאוקומה הנגרמת כתוצאה מדלקות בעיניים (אובאיטיס), סוכרת, תרופות (בעיקר סטרואידים) וגורמים נוספים.
*Pseudo-Exfoliation Syndrome - סיבה לגלאוקומה משנית פתוחה הנגרמת כתוצאה מנשירת חומר על פני העדשה ועל כל הצד הקדמי של העין הגורמת לחסימת הזווית ופגיעה בניקוז.
*גלאוקומה פיגמנטרית - נחיתה של פיגמנט המלנין בעין על אנדותל הקרנית.

גורמי סיכון
*עליית לחץ תוך עייני - גורם הסיכון העיקרי.
*היסטוריה משפחתית.
*גזע - אנשים ממוצא אפריקאי (שחור) והיספנים מצויים בסיכון מוגבר ללקות במחלה.
*גיל - אנשים מבוגרים יותר (גיל 40 ומעלה) מצויים בסיכון מוגבר ללקות במחלה.
*רוחק ראייה.
*מחלות סיסטמיות - נושא השנוי במחלוקת, יש סברה שיתר לחץ דם וסכרת תורמים להתפתחות גלאוקומה.

הטיפול יכול להתבצע בשתי דרכים:
#הגישה השמרנית - טיפול תרופתי בעזרת טיפות עיניים אשר משפרות את ניקוז הנוזל בעין. 80% מהחולים מטופלים תרופתית. כל התרופות נועדו להוריד לחץ תוך עייני.
תרופות מתחלקות למספר קבוצות:
#*בטא אנטגוניסטים - פועלים להורדת ייצור הנוזל. תרופה מייצגת - TILOPTIC. חולים הסובלים מהפרעות קצב אינם יכולים ליטול את התרופה.
#*מעכבי קרבוניק אנהידרז - פועלים להורדת ייצור הנוזל. תרופה מייצגת - DIAMOX.
#*מוסקריניות-מיוטיות - גורמות לכיווץ האישון. תרופה מייצגת - PILOCARPINE. בשנים האחרונות השימוש בתרופה כטיפול כרוני ננטש וכיום משמת בעיקר לטיפול במצבי חירום.
#*פרוסטגלנדינים - פועלות על הניקוז האובאוסקלרלי. תרופה מייצגת - XALATAN.
#*שילובים - שילוב של שתי תרופות, לרוב שילוב של בטא אנטגוניסט ומעכב קרבוניק אנהידרז. תרופה מייצגת - COSOPT.
#*אלפא אגוניסטים.
#*תרופות היפר-אוסמוטיות - במקרים של התקף חריף. למשל מניטול.
#טיפול בעזרת לייזר לשם: 
#* יצירת רקמה צלקתית התורמת בניקוז הנוזל. 
#* יצירת נתיב ניקוז חדש (Iridiotomy) - יעיל במקרים של גלאוקומה מסוג זווית סגורה
#* יצירת תגובה ביולוגית ברקמת הטרבקולום באמצעות מיקוד סלקטיבי של קרני הלייזר בתאי המלנין.

קישורים חיצוניים


אלגוריתם דו-כיווניות של יוניקוד מאפשר קביעת כיוון זרימת מלל במערכות מחשב, מימין לשמאל או משמאל לימין. 

כדי לעמד מלל דו-כיווני כהלכה משתמש האלגוריתם בנתון סוג הכיווניות של תווים כדי לנתח את הטקסט ולפרק אותו לקטעים או רצפים של תווים, בעלי כיווניות מסוימת. לכל תו ניתן לקבוע כיווניות חזקה ימין-לשמאל, חזקה שמאל-לימין, חלשה ימין לשמאל, חלשה שמאל-לימין, ונייטרלי. באלגוריתם, תווים מטווח יוניקוד לעברית, ערבית, אשורית ודומותיהם נחשבים בעלי כיווניות ימין-לשמאל חזקה. תווי האלף-בית הלטיני נחשבים בעלי כיווניות שמאל-לימין חזקה. תווי מספרים נחשבים בעלי כיווניות שמאל-לימין חלשה. תווי פיסוק וניקוד נחשבים נייטרליים מבחינת כיוונם. 

תווים נייטרליים
בהכללה, קובע האלגוריתם את כיווניותם של תווים נייטרליים בהתאם להקשר שבו הם נמצאים: אם הם נמצאים בין שני תווים בעלי כיווניות חזקה אחת, הם יירשו אותה. לדוגמה, כאשר תווי פיסוק נייטרליים כמו פסיק ונקודה נמצאים בין תווים בעלי כיווניות ימין-לשמאל חזקה הם מקבלים אותה גם הם וממוקמים משמאל לתו האחרון במילה. 

מקרה מורכב מעט יותר הוא כזה שבו התו האחרון הוא בעל כיווניות מסוימת, אך זה הבא אחרי התו הנייטרלי הוא בעלי כיווניות אחרת. במקרה זה, יורש התו הנייטרלי את הכיווניות של התו הבא לפניו ברצף:

ובכיוון ההפוך:

מקרה מורכב עוד יותר מתרחש כאשר ישנו רצף של תווים נייטרליים מסוגים שונים הדורש הכרעה כיצד יש לסדרם. כאן, אלגוריתם דו-הכיווניות כשל לעתים ורק בגרסתו האחרונה תוקנו בעיות כמו רצפים של תו>מקף>מספר/תו לטיני. קודם לכן, האלגוריתם שיבש את הסדר ודרש מיישומים שביקשו לתמוך בכיווניות נכונה במקרה נפוץ זה (בעברית) ליישם פתרונות "עוקפי-יוניקוד". בגרסת "אופיס 2000" של ערכת התכנות המשרדיות של מיקרוסופט הוגדרה כיווניות כללית לפסקה, ובהתאם לה התנהגו התווים הנייטרליים כאילו הם בעלי כיווניות ימין-לשמאל או שמאל לימין. בגרסה הנוכחית של האלגוריתם פתרונות כאלו אינם נחוצים. לדוגמה, המשפט הבא יוצג נכון באלגוריתם יוניקוד בגרסתו העדכנית:

בעיות באלגוריתם
באלגוריתם ישנן עדיין מספר בעיות בשימוש בעברית (ובערבית). לדוגמה, רצף מלל כזה:

יוצג בשימוש רגיל באופן שגוי:

מקרה דומה קיים עם הטקסט הבא:

המוצג באופן שגוי כך:

כדי לפתור זאת ניתן לעשות שימוש בתווים סמויים מיוחדים המכניסים כיווניות ימין-לשמאל או שמאל-לימין. תוצאה דומה אפשר לקבל כאשר מכניסים רווחי אפס בעלי כיווניות או תווים השוברים או מאחדים "הקשריות" (בערבית). זה אינו פתרון שמשתמשים רגילים יכולים לעשות בו שימוש ובמקרה זה עדיין נדרשת השלמה תוכנתית לחסר. 

תווי כיווניות סמויים
תקן יוניקוד מגדיר תווי כיווניות סמויים. תווים אלו אינם נראים במסמך ותפקידם לקבוע את כיווניות הטקסט שנמצא לפניהם ואחריהם. 

תו LRM‏ (Left-to-Right Mark) – בעל כיווניות חזקה שמאל-לימין. מכניסים אותו בחלונות באמצעות Alt+0253 במקלדת הנומרית, בפריסת מקלדת עברית. בפריסות מקלדת מסוימות בלינוקס, ניתן להכניסו באמצעות הקשה על Ctrl+Shift+200E, ללא תלות בשפת המקלדת. ב־HTML הוא מוכנס כך: ‎&amp;lrm;‎. בטיוטת התקן הישראלי לפריסת מקלדת עברית ניתן להוסיפו באמצעות הצירוף Alt+9. 

תו RLM‏ (Right-to-Left Mark) – בעל כיווניות חזקה ימין-לשמאל ומכניסים אותו באמצעות Alt+0254 במקלדת הנומרית, בפריסת מקלדת עברית. בפריסות מקלדת מסוימות בלינוקס, ניתן להכניסו באמצעות הקשה על Ctrl+Shift+200F, ללא תלות בשפת המקלדת. ב-HTML הוא מוכנס כך: ‎&amp;rlm;‎. בטיוטת התקן הישראלי לפריסת מקלדת עברית ניתן להוסיפו באמצעות הצירוף Alt+0. 

תו נייטרלי שיוצב בסמוך לתו LRM, יירש את כיווניותו שהיא שמאל-לימין, ואילו תו נייטרלי שיוצב בסמוך לתו RLM, יירש את כיווניותו שהיא ימין-לשמאל.

דוגמאות לשימוש בתווי כיווניות סמויים:
* כשרושמים בתוך פסקה עברית את השם הלועזי של חברת Yahoo!, סימן הקריאה יופיע משמאל לשם ("Yahoo!"), מכיוון שאחריו יש אות עברית, אבל הוא אמור להופיע מימין. כדי לגרום לו להופיע מימין, אפשר להוסיף אחריו את התו LRM.
* כשרושמים בתוך פסקה עברית את הפונקציה המתמטית f(x), ייראה הסוגר הסופי כמו סוגר פותח והוא יופיע כאילו לפני האות f ("f(x)"), מכיוון שאחריו יש אות עברית, אבל הוא אמור להופיע בקצה הימני של הביטוי. כדי לגרום לו להופיע נכון בקצה הביטוי, אפשר להוסיף אחריו את התו LRM.
* כאשר בתוך פסקה עברית יש רשימה של מילים לועזיות שמופרדת בפסיקים, למשל Alice, Bob, Carlos, הפסיקים יופיעו מימין לכל מילה, כי לפניהם ואחריהם יש אותיות לועזיות, וגם סדר המילים יהיה הפוך, אבל הפסיקים אמורים להופיע משמאל לכל מילה: Alice, Bob, Carlos. כדי לגרום למילים ולפסיקים להופיע בסדר הרצוי יש להוסיף לפני הפסיק את התו RLM.

קישורים חיצוניים
, של ארגון יוניקוד (אנגלית)
 - עריכת טקסט דו כיוונית (אנגלית)
, כולל מימוש לדוגמה בקוד פתוח (אנגלית)
, באתר ה־World Wide Web Consortium
, באתר לינמגזין
, באתר Whatsup

 (אנגלית)

הערות שוליים



צלו של ההגמון (2001) הוא הספר השני ב"סדרת הצל" מאת הסופר אורסון סקוט קארד. 

עלילת הספר
בוגרי בית הספר ללחימה, חוץ מאנדר, חוזרים לבתיהם על כדור הארץ. אחיו של אנדר- פיטר גרם לאנדר, בעזרת זהותו הווירטואלית לוק (על שם ג'ון לוק), לעזוב עם אחותם ולנטיין את כדור הארץ ולהתיישב במושבה נטושה של הבאגים בחלל. זמן קצר לאחר חזרת הבוגרים, נחטפים חיילי צבאו של אנדר בבית הספר ללחימה כדי לשמש כאסטרטגים במלחמת העולם המתקרבת.

האדם שמאחורי החטיפות, אשיל (השם הבלגי לאכילס), הסוציופת שבין חשף ושלח למוסד בספר הקודם, מנסה להתנקש בחיי בין ומשפחתו, ללא הצלחה. ממחבואו בין מקבל הודעה מוצפנת מפטרה, ומנסה לשחרר אותה ואת האחרים בזמן שהוא עוזר לפיטר לעלות לשלטון כדי להתנגד לאשיל.

כאשר פיטר מפרסם מאמר בשם לוק החושף את העובדה שאשיל הוא רוצח פסיכופט, ממשלת רוסיה שאיתה עבד אשיל משחררת את כל החטופים, אך אשיל מסכל את שיחרורה של פטרה ולוקח אותה להודו שגם שם השיג עמדת כח. משם הוא מתכנן פלישה לבורמה ולתאילנד. אשיל משיג במהלך דיפלומטי מבריק הסכם אי-תקיפה עם פקיסטן (אותו הוא משווה להסכם ריבנטרופ-מולוטוב) על כך שפקיסטן תוכל להשתמש בכוחות הצבא העצומים שהיא מחזיקה בגבול ההודי כדי לאחד את העולם המוסלמי. אשיל שולח את הכוחות ההודיים מהגבול הפקיסטני להתקפה מסיבית על בורמה, בניגוד לעמדת פטרה הגורסת כי דבר זה מבזבז משאבי צבא רבים לחינם.

"טיפשותו" של אשיל בניהול הצבא מוסברת לאחר שנחשף שאשיל עובד בסודיות עם סין ותכנן שתתקוף את הודו בזמן שכוחות הודו נמצאים בתאילנד. בנקודה זאת אשיל עובר לסין וממשיך שם את מאמציו לשלוט בעולם. 


 
 
 
 
 
 
 
 
 
 
 
 
 
 
 
 
 

ספרמורט אטאייביץ' ניאזוב (19 בפברואר 1940 - 21 בדצמבר 2006) מדינאי טורקמני, שליט טורקמניסטן מאז 1985 ועד מותו.

ניאזוב התייתם בגיל צעיר וגדל בבית יתומים סובייטי. אביו נהרג כשלחם בגרמנים במלחמת העולם השנייה, ומרבית בני משפחתו נספו ברעידת אדמה גדולה שהרסה את העיר אשגאבט בשנת 1948. 

הצטרף למפלגה הקומוניסטית ועלה במעמדו עד שלבסוף נהיה לראש המפלגה הקומוניסטית של הרפובליקה הסובייטית הסוציאליסטית הטורקמנית (מאוחר יותר נודעה כמפלגה הדמוקרטית של טורקמניסטן). לאחר התפרקות ברית המועצות והכרזת עצמאות טורקמניסטן בשנת 1991, הפך ניאזוב לנשיא הראשון של המדינה.

ב-22 באוקטובר 1993 הכריז ניאזוב על עצמו כ-טורקמנבאשי, כלומר "מנהיג הטורקמנים", בסגנון מוסטפא כמאל אטאטורק, "אב כל הטורקים".

פולחן האישיות סביב דמותו
ניאזוב נחשב למנהיג דיקטטור ועריץ, ועודד פולחן אישיות סביב דמותו. בהאמינו כי לטורקמניסטן אין זהות לאומית אמיתית ניסה לייסד תרבות וזהות לאומית חדשות שהתרכזו סביב דמותו שלו. הוא שינה את שמה של העיר קראסנובודסק בים הכספי ושל מספר ערים נוספות ל"טורקמנבאשי", כפי שקרא לעצמו, והביא לשינוי שמם של בתי ספר, שדות תעופה, ואפילו מטאוריטים לשמו ולשמם של בני משפחתו הקרובה. פניו הופיעו על כל השטרות וחלק ממטבעות המדינה, המאנאט, ודיוקנאות גדולים של הנשיא נתלו בכל רחבי המדינה, במיוחד בבניינים ציבוריים ושדרות. פסלים שלו ושל משפחתו פזורים בכל רחבי טורקמניסטן. הפסלים כוללים אחד שנמצא במדבר קארה קום, ופסל מצופה זהב בראש הבניין הגבוה ביותר באשגאבאט, קשת הנייטרליות, שמסתובב כדי לפנות תמיד לשמש. ניאזוב הזמין ארמון אדיר באשגאבאט כדי להנציח את שלטונו. 

כמו כן, בשמו של ניאזוב פורסמו מספר ספרים, ובראשם רוחנמה - "מדריך רוחני לעם הטורקמני", ובו "היסטוריה" של העם הטורקמני, בחלקה מיתולוגית ועל פי פרשנות של ניאזוב וסיפורו האישי. לימוד הספר היה לאחד המקצועות העיקריים בכל מוסדות החינוך במדינה, עובדים הוכרחו להשתתף בקורסים על הספר, ואנשי דת במסגדים הונחו להתייחס לספר באותה קדושה כמו שהם מתייחסים לקוראן. הספר תורגם לשפות רבות במימון חברות מסחריות זרות אשר ביצעו עבודות לפיתוח ובנייה במדינה; עניין זה היה נושא סרט התעודה "צלו של הספר הקדוש" ) של הבמאי הפיני ארטו הלונן (Arto Halonen).

כשנשאל אודות פולחן האישיות סביב דמותו ענה ניאזוב: "אישית אני מתנגד להצגת תמונות ופסלים שלי ברחובות - אבל זה מה שהעם רוצה."

ב-21 בדצמבר 2006 נפטר ניאזוב מאי ספיקת לב. לממלא מקומו מונה גורבנגולי ברדימוחמדוב, ובפברואר 2007 הלה נבחר לנשיא בבחירות כלליות. עם בחירתו ברדימוחמדוב שיבח את קודמו והודיע כי ימשיך את דרכו הפוליטית, אך בפועל החל בצמצום הדרגתי של פולחן האישיות של טורקמנבאשי והחל לפתוח את המדינה כלפי חוץ.

קישורים חיצוניים



 



 
 
 
 



 
 
 

מגדל מים הוא מכל מים ענק המתנשא לגובה רב במטרה לשמש כמערכת אספקת מים לתושבי הסביבה. 

מגדל מים טיפוסי בארצות הברית בנוי ממתכת, בטון מזוין או לבנים בצורה כדורית או גלילית. קוטרו כ-16 מטר וגובהו המקסימלי כ-13 מטר.

המשתמשים במערכת אספקת המים צריכים לחץ המים מטעמי בטיחות. אם לחץ המים אינו מווסת במידה מספקת, מספר דברים יכולים להתרחש:
* מים לא יזרמו לקומות העליונות של בניין.
* הזרימה של המים הזורמים מהברז עלולה להיות נמוכה.
* ללא מגדל מים, מערכות אספקת מים העובדות על כוח המשיכה עלולות להיות נתונות ללחץ שלילי (ראו סיפון). לחץ שלילי יכול לגרום למי תהום להישאב למערכת אספקת מים דולפת, תוך כדי שהיא מזרימה פנימה מזהמים ורעלים כחול, דשן וחיידקים.

גובה המגדל מספק את הלחץ ההידרוסטטי עבור מערכת אספקת המים כאשר המשאבה משלימה את הלחץ הדרוש. גודל המכל והצנרת מאפשר את הזרימה של המים בשיעורים שונים. ברם, ההסתמכות על המשאבה היא דבר יקר מבחינה כלכלית. המשאבה תצטרך לספק באופן קבוע תפוקת לחץ משתנה (ולכן יש צורך במערכת שליטה מתוחכמת ויקרה), והוא צריך להיות גדול מספיק על מנת לספק את אותו הלחץ באזורי זרימה גבוהים.

בכל זאת, מדינות רבות מוציאות את מגדל המים ממערכת אספקת המים שלהם ומשתמשות במשאבות בלבד. מגדלי מים רבים נבנו בתקופת המהפכה התעשייתית, וכיום מתייחסים אל כמה מהם כאל ציוני דרך אדריכליים ואנדרטות ועל כן לא יהרסו. מספר מגדלי מים הופכים להיות בית דירות או דירות גג יוקרתיות.

ישנם הרבה מגדלי מים המקושטים, בין היתר, בעבודת לבנים מפוארת או סורגים המכוסים בקיסוס. כמו כן, יש ערים המציירות את שם העיר בפסגת המגדל כעזר לטייסים מתחילים.

שימושים נוספים
ישנם מגדלי מים המשמשים תצפית. ישנם אפילו מגדלי מים עם מסעדות בקומות העליונות. נפוץ גם להשתמש במגדלי מים כמתקן לאמצעי תקשורת כמו שידורי רדיו או אנטנה.

מגדלי מים ידועים במדינות שונות
* מגדל המים בשיקגו, אילינוי, ארצות הברית
* מגדל המים של חברת ההפקה הטלוויזיונית והקולנועית האחים וורנר בלוס אנג'לס, קליפורניה, ארצות הברית.
* מגדל המים - הר הצופים

מגדלי מים בישראל
בישראל, קיימים מגדלי מים ברבים מן היישובים, קיבוצים, מושבים, מושבות וערים, והם הפכו לנקודות ציון ביישובים אלה. במספר ערים ומועצות מקומיות נראה מגדל המים בסמל העיר בהן: רעננה,  רמת השרון, מגדיאל וכפר הדר (כיום חלק מהוד השרון), חדרה, גני תקווה ועוד. 

ב-2010 התקיימה תחרות עיצוב וייעוד מחדש למגדלי המים בישראל, בשם "מבטים חדשים" ביוזמת האקדמיה לאמנות ועיצוב בצלאל והמועצה לשימור אתרים ובשיתוף גופים נוספים. במסגרת התחרות תועדו קרוב ל-40 מגדלים מרחבי הארץ והועלו הצעות של אדריכלים לשימוש מחדש במגדלים לטובת הקהילה. בדצמבר 2010 נפתחה תערוכת הזוכים בנמל יפו, בשילוב צילומים היסטוריים של רודי ויסנשטין וכרזות היסטוריות, לאחר מכן התערוכה נדדה לקריית טבעון, שם הוצגה בתוך מגדל המים של היישוב אשר הוסב לגלריית תצוגה לאחר שיצא משימוש.

ראו גם
* חוק פסקל
* משוואת ברנולי

קישורים חיצוניים

* מיכאל יעקובסון,, בבלוג 'חלון אחורי', 4 בינואר 2011
* 

הערות שוליים


 
 
 


אנדרטת חללי הספארי היא אנדרטה לזכר חללי צה"ל שנהרגו באסון הספארי, מפיצוץ מכונית תופת כנגד רכב מסוג ספארי בלבנון. האנדרטה נמצאת במטולה, בכניסה לגן הלאומי.

ב-10 במרץ 1985 בשעות הצהרים, הופעלה מכונית תופת כנגד משאית "ספארי" שהובילה את חיילי סדנת "נבטיה" (מהיחש"מ המערבי בלבנון) שחזרו מחופשה. כתוצאה מהפיצוץ נהרגו 12 חיילים ונפצעו 14.

האנדרטה מסמלת את הקשר, האחווה והמשפחתיות בין החיילים שהיו אחד המאפיינים העיקריים בסדנה. קשר הדוק זה בא לידי ביטוי בשרשרת שבאנדרטה המחברת את שמות החיילים אל סמל היחידה.

האנדרטה תוכננה על ידי האדריכל ישראל גודוביץ, במקום שניתן על ידי המועצה המקומית מטולה ורשות שמורות הטבע. העמדת הסלע התבצעה על ידי מחצבות כפר גלעדי, עבודות המתכת נעשו במרכז שיקום ואחזקה חיפה, וגימור העבודה נעשה על ידי סדנת קריית שמונה.


 
 
 

סן חוזה (The City of San José) היא העיר השלישית בגודלה במדינת קליפורניה (אחרי לוס אנג'לס וסן דייגו), והעשירית בגודלה בארצות הברית. סן חוזה נמצאת מדרום-מזרח לסן פרנסיסקו, בקצהו הדרומי של מפרץ סן פרנסיסקו ולמעשה מהווה את גבולו הדרומי של עמק הסיליקון המשתרע בין שתיהן.

העיר נוסדה ב-29 בנובמבר שנת 1777 על ידי חוסה חואקין מורגה כעיר הספרדית הראשונה באלטה קליפורניה. היא שימשה כבירתה הראשונה של קליפורניה מ-1850. במשך 150 שנים הייתה סן חוזה מרכז חקלאי, לאחר מכן הפכה לעיר פרוורים ששירתה את העסקים בעמק הסיליקון בשנות ה-70, ולאחר מכן משכה גם אליה עסקים ובשנות ה-90 הפכה למרכז העסקים של האזור.

העיר נחשבת לאחת הערים הבטוחות יותר מבין הערים הגדולות בארצות הברית.

אחד האטקציות התיירותיות בעיר הינו בית המסתורין של וינצ'סטר.

אטימולוגיה
ב-1777 המקום נקרא El Pueblo de San José de Guadalupe (יישובו של יוסף הקדוש מגואדלופה), על כן מועצת העיר ב-3 באפריל 1979 של סן חוזה אימצה את השם San José, בכתיב הספרדי.
כלכלה
העיר נמצאת בעמק הסיליקון, ריכוז תעשיית המחשבים של ארצות הברית. בסן חוזה ובכלל באזור נרשם המספר הגבוה ביותר של פטנטים בארצות הברית. בעיר ממוקמות Adobe Systems, BEA Systems, Cisco, SunPower וeBay.
 
עלות החיים בעיר הינה גבוהה מהממוצע, עם זאת גם המשכורת הפנויה שם מהגבוהות ביותר.
דמוגרפיה
נכון לנתוני 2007 חיים בעיר 898,901 מתוכם 51.3% הם גברים ו48.7% הן נשים.
*50.9% הם ממוצא לבן.
*3.3% הם ממוצא שחור.
*0.6% הינם ממוצא אינדיאני.
*31.7% הם ממוצא אסייתי. מתוכם::*11.8% הם הודים.:*23.5% ממוצא סיני.:*18.3% הם ממוצא פיליפיני.:*4% ממוצא יפני.:*4.3% הם ממוצא קוריאני.:*32.4% הם ממוצא וייטנאמי.
*0.4% הם מאיי האוקיינוס השקט.
קישורים חיצוניים
* 




 
 

ביאוולף (באנגלית Beowulf) הינו אחד האפוסים העתיקים ביותר באנגליה. סיפור עם שבו מסופר על גיבור רב עוצמה שהיכה לבדו, הודות לכוחו הגופני, אומץ ליבו ונאמנותו, מפלצות מרושעות וחורשות רע. אף ששירה זו נכתבה לפני כ-1200 שנים, הסיפור שמסופר בה עתיק הרבה יותר. הביאוולף כתוב באנגלית עתיקה.

כמעט עשירית מהשירים בביאוולף נכתבו בשפה האנגלו-סקסונית העתיקה, שהובאה מהשבטים האנגלו סקסוניים שבאירופה בשנת 499. 

העלילה של הפואמה מתרחשת באזור סקנדינביה על רקע מלחמה בין העמים הדנים לשבדים ולשבט הגותים. העלילה מיוחסת כולה לגיבור משבט הגותים, שלימים נהפך למלכם, בשם ביאוולף, שנלחם בשלושה יצורים מיתולוגיים. השירים מלאים באיפיונים מהמיתולוגיה הנורדית וכן ביטויים מהנצרות, ואינם רק אסופת קרבות חסרת משמעות; הם נחשבים ליצירה נפלאה מהתקופה ההיא, השופכת אור על דרך חייהם של האנשים באותם ימים ועל הקרבות שלהם. במונחים היסטוריים, הדמויות בשירים הן פגניות. אולם, מרבית המאורעות מתרחשים בתקופה התנכית. כך למשל, גרנדל ואימו של גרנדל ידועים כשארי בשרו של קין. כמו כן, ספר בראשית מהווה את אבן היסוד לשירה זו, מכיוון שגם גרנדל וגם אימו של גרנדל מקוללים באות קין. 

היצירה תרמה רבות לספרות המודרנית והשפיעה מאוד על יוצרים כמו ג'ון רונלד רעואל טולקין אשר שאב רעיונות רבים מיצירה זו ליצירתו שלו, שר הטבעות. היצירה גם נתנה השראה לסופר ג'ון גרדנר, שכתב ספר בשם "גרנדל".

הקרב הראשון: גרנדל
ביאוולף מתחיל בסיפורו של המלך הארות'גאר, שבנה אולם משתאות ענק לעמו. באולם זה היו מבלים הלוחמים הדניים את זמנם בשירה ובחגיגות, עד אשר המפלצת גרנדל - המנודה מהחברה - מתקיפה את האולם והורגת רבים מהלוחמים בעת מנוחתם. בהיותם חסרי אונים כנגד המפלצת, הארות'גאר ולוחמיו נוטשים את המקום.

לוחם צעיר בשם ביאוולף שומע את דבר צרותיו של המלך הארות'גאר ובאישור מלכו אוסף את לוחמיו ולן באולם המשתאות. כאשר גרנדל מתקיף, ביאוולף נאבק מולו בידיים חשופות, פוצע אותו אנושות וכורת את ידו, וגרנדל נמלט לביתו בביצות.

הקרב השני: אימו של גרנדל
בלילה למחרת, בחגיגות על ניצחונו של ביאוולף על המפלצת, מגיעה אמו של המפלצת וקוטלת לוחם דני בזעמה. הארות'גאר וביאוולף עוקבים אחר המפלצת למאורה השוכנת בתחתיתו של אגם. ביאוולף צולל לתוך האגם ומותקף בידי אימו של גרנדל. כאשר זו אינה יכולה לפצעו דרך השריון שלו, היא גוררת אותו לתחתית האגם. במאורה התת-קרקעית - שבו מונחת גופתו של גרנדל ושאר גופות לוחמים שהשניים הרגו, ביאוולף ואימו של גרנדל מנהלים קרב אימתני. במהלך הקרב הוא עורף את ראשה באמצעות חרב קסמים שקיבל מידי הלוחם אונפרת' וזוכה לתגמול רב מהמלך הארות'גאר.

הקרב השלישי: הדרקון
ביאוולף חוזר לארץ מולדתו ובסופו של דבר זוכה לעלות על כס המלכות. חמישים שנה לאחר מכן, גונב עבד גביע מוזהב מתוך מאורת דרקון בדרום שבדיה. כאשר הדרקון רואה כי הגביע נגנב, הוא עוזב את המאורה בזעם וזורע הרס בממלכה. ביאוולף נלחם בדרקון והורג אותו, אך נפצע פצעי מוות, ומת זמן קצר לאחר מכן.

ביאוולף בקולנוע
בשנת 1999 יצא הסרט "הלוחם ה-13", אשר היה מבוסס על ספרו של מייקל קרייטון "Eaters of the Dead" (בעברית: אוכלי המתים), אשר בתורו היה מבוסס על האפוס של ביאוולף. הסרט, אשר עוקב אחר נסיך ערבי גולה המצטרף לחבורת לוחמים ויקינגים במטרה להלחם בשבט פראי בארץ מולדתם, מנסה לשוות לסיפור מימד מציאותי יותר. אימו של גרנדל היא לא יותר מכוהנת השבט, והדרקון הוא פרשי השבט המצוידים בלפידים בעת שהם מתקיפים באישון לילה כדי לנטוע מורא באויביהם. באותה שנה ובהצלחה מועטה יותר, יצא סרט נוסף העוסק באפוס, בשם Beowulf. הסרט שימר את המוטיבים הפנטסטים של האפוס המקורי, בשילוב מוטיבים מתחום המדע הבדיוני.

בשנת 2005 יצא הסרט Beowulf & Grendel בכיכובם של ג'ררד באטלר (300, פנטום האופרה) וסטלאן סקארסגארד (דוגוויל, שודדי הקאריביים) ובבימויו של סטורלה גונרסון. 

בנובמבר 2007 יצא הסרט Beowulf בבימויו של רוברט זמקיס. הסרט הופק בשימוש בטכנולוגיית לכידת תנועה כדי ליצור סרט הנפשה בגרפיקת תלת ממד כאשר הדמויות בנויות לפי מתאר שחקניהן. בסרט מככבים ריי ווינסטון בתפקיד ביאוולף, אנתוני הופקינס בתפקיד המלך הארות'גאר, רובין רייט פן בתפקיד המלכה וולתיאו, ג'ון מלקוביץ' בתפקיד אונפרת' ואנג'לינה ג'ולי כאימו של גרנדל. בסרט זה העלילה שונה מעלילת האפוס המקורי.

קישורים חיצוניים
* 
*
* 
* 
* 


 

מיראז' 5 (מצרפתית: Mirage - "חזיון תעתועים") מתוצרת חברת "דאסו" הצרפתית הוא מטוס קרב על-קולי, של הדור השני שתוכנן בשנות ה-60 של המאה העשרים לבקשת והזמנת חיל האוויר הישראלי על בסיס מיראז' 3 ויוצר בצרפת. בסופו של דבר, בעקבות האמברגו הצרפתי על נשק לישראל אחרי מלחמת ששת הימים, לא סופק המטוס לישראל. 

עקב תנאי מזג האוויר הבהירים בדרך כלל במזרח התיכון, הביע חיל האוויר הישראלי עניין בגרסת מיראז' 3 נטולת מכ"ם ואוויוניקה, כך שמחירה יוזל, מבנה המטוס יפושט והוא יתאים יותר למשימות תקיפה. בחודש ספטמבר 1966 הזמין חיל האוויר 50 מטוסים מהדגם שזכה לסימון מיראז' 5.

מטוס המיראז' 5 הראשון טס ב-19 במאי 1967. הוא דומה מבחינה חיצונית לדגם הקודם, אך חרטום המטוס הוארך והוצר בשל ביטול המכ"ם. צינור הפיטו הועבר מקצה החרטום אל מתחתיו. המיראז' 5 נשא שני תותחים כקודמו, אך נוספו לו עוד שתי נקודות לנשיאת חימוש חיצוני (סה"כ 7 נקודות). משקל החימוש הכולל היה 4,000 ק"ג וכן בוטלה האפשרות להתקנת רקטת האצה.

עליית המתח בין ישראל לשכנותיה גרמו לנשיא צרפת שארל דה גול להכריז, ב-3 ביוני 1967, על אמברגו שמנע את העברת המטוסים לישראל. אמברגו זה התברר כלא-יעיל, מכיוון שהמלחמה פרצה ממילא יומיים לאחר מכן. המיראז'ים המשיכו לרדת מקו הייצור ועד 1968 הצטברו כל המטוסים בעוד ישראל סיימה לשלם את תמורתם.

בסוף 1969, ביקשו טייסי הניסוי של חיל האוויר הישראלי בצרפת להעביר את המטוסים לקורסיקה, בטענה שכך יוכלו להמשיך ולהתאמן גם בעונת החורף. הממשלה הצרפתית חשדה שהם מנסים להעביר את המטוסים לישראל, חשד שהתגבר כאשר נודע כי הם ביקשו להתקין מיכלי דלק גדולים על המטוסים. כתוצאה מכך לא אישרה ממשלת צרפת מהלך זה. לבסוף ויתרה ישראל על קבלת מטוסים אלו, והושב התשלום בגינם. 50 המטוסים שהוזמנו על ידי ישראל שירתו בסופו של דבר בחיל האוויר הצרפתי.

עם זאת, הצליחה מדינת ישראל להשיג את תוכניות המיראז' 5 והחלה לייצר בתעשייה האווירית העתק שלו שזכה לשם "נשר" והיה מטוס הקרב הראשון שיוצר בישראל. הנשר היה העתק מושלם של המיראז' 5, פרט לכמה התקנים אלקטרוניים מתוצרת ישראל, כסא מפלט "0-0" מתוצרת מרטין בייקר והתקנים לנשיאת חימוש מגוון יותר, כטיל האוויר-אוויר הישראלי שפריר. מטוס הנשר שירת בחיל האוויר החל משנת 1972 וזכה להצלחה רבה במלחמת יום הכיפורים. בסה"כ נבנו 61 מטוסי נשר, מתוכם 10 דו-מושביים. 39 מאלו שופצו ונמכרו לארגנטינה בשנים 1978-1982, שם כונו "Dagger" (פגיון) ונטלו חלק במלחמת פוקלנד, תוך שהם סופגים אבדות כבדות.

במקביל לפרויקט הנשר, נעשו נסיונות בישראל להשתלת מנוע סילון אמריקאי J-79 מתוצרת ג'נרל אלקטריק (שנבנה ברישיון בישראל) בגוף המיראז' 3. נסיונות אלו הולידו את מטוס הקרב הישראלי הראשון - הכפיר. גרסת ניסוי ראשונית שנקראה "טכנולוג" טסה לראשונה באוקטובר 1970. דגם משופר טס ביוני 1973. דגם הייצור נקרא כפיר C1 והוחל בייצורו באפריל 1975. השוני החיצוני הבולט ביותר היה כנפוני הקנארד שהוספו למטוס לשיפור התנהגותו וכושר תמרונו. 27 מטוסי כפיר C1 יוצרו עד אשר שופרו בדגם ה-C2, שכלל "שפם" לאורך החרטום, כנפוני קנארד שונים וגדולים יותר, כנף עם "שן מסור" ועוד שתי נקודות לחימוש חיצוני (סה"כ 9). שינויים אלו קיצרו את מרחק ההמראה של הכפיר לעומת קודמיו בעלי כנף הדלתא והקנו לו יכולת תמרון עדיפה במהירויות נמוכות.

בשנת 1991 פרסמה התעשייה האווירית כי היא מפתחת דגם ייצוא של הכפיר שכונה "נמר", המצויד במנוע סנקמה אטאר 9K-50 או GE-Volvo F-404, עקב הגבלות אמריקאיות על מכירת מנועי J-79. אף על פי שלא היו קופצים על הנמר, המשיכה התעשייה האווירית בפיתוח ה"כפיר-2000" (כונה גם "סופר כפיר") למטרות ייצוא.


 
 
 





רטיניטיס פיגמנטוזה היא  מחלת עיניים ניוונית של הרשתית.

המחלה נגרמת כתוצאה ממוטציה גנטית, לעתים מולדת, והיא גורמת לראיית צינור (שדה ראייה צר) ולעתים מלווה בקוצר ראייה חריף (מיופיה גרביס).

קישורים חיצוניים
* באתר העמותה למחקר בריאות העין ומניעת העיוורון בישראל
* איל בנין ואיתי חוברס,, הרפואה, כרך 143, מאי 2004 
* איתי חוברס ואיל בנין,, הרפואה, כרך 142, אפריל 2003 



 
המושג כנף משמש לתיאור יחידות מוטסות בצבאות שונים. צורת הרבים של כנף במשמעותו הצבאית היא כנפות, זאת בניגוד לצורת הרבים הרגילה, כנפיים.

בחיל האוויר הישראלי כנף הוא בסיס טיסה בו נמצאות טייסות טיסה וטייסות תומכות בלבד, זאת בניגוד לבח"א (ראשי תיבות של "בסיס חיל אוויר"), בסיס בו נמצאות גם יחידות נוספות (למשל: יחידות קשר, חימוש, ציוד או מודיעין) שאינן טייסות טיסה.

בחיל האוויר האמריקני משמעות הכנף שונה במקצת, והיא מהווה מעין טייסת-על, הכוללת מספר טייסות. למרות זאת, לעתים מציין המושג בפשטות בסיס של חיל האוויר.

בצי האמריקני מהווה הכנף טייסת-על הכוללת מספר טייסות והמוצבת בבסיס יבשתי ולא על-גבי נושאת מטוסים.


 


בתעופה, כנף היא משטח המשמש לייצור כוח עילוי אווירודינמי, והמאפשר לכלי הטיס לשהות באוויר, והנה חלק מהותי ממערכת ההיגוי של כלי הטיס.

כנפי מטוסים
בניגוד לבעלי חיים, כנפיהם של מטוסים אינן נעות, ולפיכך עליהן לספק עילוי רק עקב צורתן. עבור מטוס שנמצא בתנועה, הכנפיים דוחות כמות מסוימת של אוויר, כלומר הן מפעילות כוח על האוויר. עקב חוק הפעולה והתגובה, האוויר מפעיל על הכנפיים כוח בחזרה. כמות האוויר הנדחה מהכנפיים כלפי מטה וכלפי מעלה תלוי בצורתן ובזווית בה הן מוצבות. עילוי יתרחש כאשר הכוח שמפעיל האוויר מתחת לכנף כלפי מעלה יהיה גדול מהכוח שמפעיל האוויר מעל הכנף כלפי מטה. הלחץ מעל כנף שפועל עליה כוח עילוי יהיה קטן מהלחץ תחתיה.

בכלי טיס מודרניים, כנפי המטוס עשויות - כמו גוף המטוס עצמו - מסגסוגות אלומיניום ומגנזיום, שתי מתכות קשיחות וקלות. הכנפיים החלולות מכילות את רוב הדלק המשמש את מנועי המטוס; בתוכן עוברת רשת מסועפת של צינורות המובילים את הדלק מהכנף אל המנוע. הכנפיים משמשות במטוסים רבים לנשיאת המנועים עצמם, ולעתים גם מכלי דלק וחימוש.

כנפי מטוסים מעוצבות בצורות שונות, בהתאם לביצועים ולמהירות הנדרשת מהמטוס. כנפי דלתא, למשל, הינן בצורת משולש ישר-זווית, כמו במטוסי הכפיר והלביא הישראליים וומטוסי המיראז' 3 והקונקורד הצרפתיים, כנפי דלתא יעילות במיוחד לטיסות במהירות על-קולית גבוהה. למטוסים אחדים, כגון ה- F-14, וה- F-111 של הצי האמריקני והסוחוי 17 הרוסי, כנפיים בעלות גאומטריה משתנה, המסוגלות במצבן הפרוש להיות כמעט מאונכות לגוף המטוס ובמצבן המכונס להיצמד לגוף המטוס. המצב המכונס מיועד למהירויות גבוהות, והפרוש למהירויות נמוכות. כנפיים בעלות גאומטריה משתנה משלבות את היתרונות של כנפי דלתא ושל הכנפיים המסורתיות, אולם המנגנון הגורם להן לנוע הוא כבד, יקר, מסובך ומועד לתקלות; עקב כך הופסק ייצורם של מטוסים עם כנפיים בעלי גאומטריה משתנה בשנות ה-80, וכיום מחליפות אותן טכנולוגיות חדשות.

כנפונים

כנפונים (Winglets) הם הארכה אנכית כלפי מעלה או משיכה לאחור של קצות כנפי כלי טיס כמו מטוסים ודאונים בעלי כנף קבועה (נקרא גם כנפון קצות-כנף), תפקידם הוא להוסיף יציבות למטוס ולהקטין את התנגדות האוויר.

משטחי שליטה על הכנף

על כנפי המטוס ישנם מספר משטחי שליטה נעים (Flight control surfaces) המאפשרים לטייס לשלוט על מצב המטוס.

מדפים

מדפים (Flaps) הם משטחים הנעים בחלק האחורי של הכנף המשמשים לשינוי הפרופיל האווירודינמי והעילוי המופק מהכנף. שינוי  הפרופיל נעשה לצורך הגדלת כושר העילוי של המטוס במהירות נמוכה הנדרשת לגישה לקראת נחיתה או להמראה ולמניעת הזדקרות המטוס כתוצאה ממהירות זו.

מדפי שפת התקפה (Slats) הם משטחים נעים בחלקו הקדמי של פרופיל הכנף והם מתפקדים בדיוק כמו המדפים הרגילים.

מאזנות

מאזנות (Ailerons) הן משטחי שליטה נעים התלויים בקצה סף הזרימה (הפרופיל האחורי) של כנפי המטוס. באמצעות המאזנות ניתן לשלוט על הגלגול של המטוס. המאזנות פועלות בצורה מנוגדת זו לזו כלומר, כשמאזנת בכנף אחת יורדת המאזנת בכנף השנייה עולה: כאשר מאזנת אחת יורדת היא מגדילה את כוח העילוי וגורמת לכנף שלה לעלות למעלה וכך להפך.

ספוילרים

ספוילרים (Spoilers) הם משטחים המתרוממים כלפי מעלה בחלק האחורי שעל פני הכנף לפני המדפים. הם משמשים להאטה מסיבית של המטוס על הקרקע מיד לאחר הנחיתה על ידי הקטנת כוח העילוי של הכנף. מספר מטוסים משתמשים בספוילרים לשליטה על גלגול המטוס במקום או בנוסף למאזנות.

מעצורי אוויר

מעצורי אוויר (Air Brakes) הם משטחים הפועלים בדומה לספוילרים אך בניגוד להם הם מגדילים משמעותית את מקדם הגרר נגד זרימת האוויר (בדומה למצנח) ומגדילים את קצב ההנמכה, אך אינם משפיעים רבות על כוח העילוי.

כנפי טילים
בטילים ישנם כנפונים לשני צרכים עיקריים: ניהוג וייצוב.

בעוד במטוס, השימוש העיקרי בכנפיים הינו יצירת עילוי למטוס על מנת לאפשר את שהייתו באוויר, בטילים - השוהים זמן קצר, יחסית, באוויר - משתמשים בכוח ההתמדה שמופק לאחר עבודת מנוע האצה רקטי, והשימוש בעילוי הינו זניח.

עקב מהירותו הגבוהה וצורתו של הטיל, בעת תעופתו הוא מסתחרר, ועל כן יש להשתמש בכנפונים המייצבים אותו, ומכוונים אותו לייעדו. חלק מהכנפונים (לרוב, הקדמיים) הינם בעלי ציר תנועה לצורך הניהוג.

לרוב, ישנם בסך הכול 8 משטחי כנף בטיל (4 מאחור, בבסיס המנוע, המיועדים לייצוב, ו-4 מקדימה, לפני ראש ההנחיה, המיועדים לניהוג), אך בטילים מתקדמים כדוגמת הפיתון 5 ישנם יותר מ-12 משטחים שונים; ומצד שני ישנם טילים, כדוגמת ה-AIM-132 ASRAAM, בעלי 4 משטחים בלבד, המשתמשים בניהוג וקטורי לצורך ההנחיה.

כמו כן, להבדיל מכנפי מטוסים, כנפוני טילים הינם חסרי חלל פנימי, ולא משמשים חלק ממכל הדלק.

מוטת כנפיים

מוטת כנפיים הוא מושג העוסק ברוחב הכולל של הכנפיים, מקצה אל קצה, ולמעשה מודד את הרוחב המקסימלי של כלי הטיס, ונותן מידע בסיסי על העילוי המשוער שלו.

כך למשל, ל-F-15 מוטת כנפיים של 13 מטר, ואילו לטיל AIM-120 אמראם מוטת כנפונים של 52.5 ס"מ.




מלחמת האזרחים השנייה בלבנון פרצה ב-13 באפריל 1975 כהמשך ישיר לסכסוכי דת ומעמדות קודמים בלבנון ונמשכה, בין הפסקת אש אחת למשנתה, עד 13 באוקטובר 1990, עם כיבוש מזרח ביירות על ידי צבא סוריה.

ממשלת לבנון אישרה כי במלחמה, על כל שלביה, נהרגו כ-150,000 איש, נפצעו כ-200,000 איש וכ-17,500 איש הוגדרו כנעדרים והוכרזו כמתים. בנוסף עזבו את ביתם, מרצון או שלא מרצון, כ-790,000 איש וכ-1,000,000 איש היגרו אל מחוץ לגבולות לבנון. הנזק הוערך על ידי קרן המטבע הבינלאומית בכ-25 מיליארד דולר. מרביתו של הנזק מקורו בבריחת כ-200,000 מומחים ובעלי מקצוע אל מחוץ לגבולות לבנון והרס רוב מפעלי התעשייה במדינה.

חאפז אל אסד העריך כי כמיליון פליטים נכנסו לתחום סוריה. רבים אחרים נהפכו פליטים בלבנון גופא.

המחנות במלחמה

המחנה הרדיקלי

המחנה הרדיקלי (נקרא לעתים קרובות גם בשמות: המחנה המוסלמי, האופוזיציה, המחנה לשינוי הסטטוס-קוו. רוב הארגונים במחנה זיהו עצמם בשם "תנועה לאומית" או "חזית פרוגרסיבית"), אגף זה נודע במערב כ"שמאל הלבנוני" ומרבית כוחותיו התאגדו בתחילת המלחמה לתנועה הלבנונית הלאומית. השינויים אשר ניסה להנחיל האגף הפוליטי של המחנה, שנתקבעו למעשה על עמדתו כמאל ג'ונבלאט, כללו את ביטול המפתח העדתי; ארגון מחדש של המבנה הארגוני של הממשל; שינוי חוק הבחירות ושינוי חוק האזרחות; וביטול ההפרדה העדתית בצבא. למעשה ניתן לסכם את השינויים שביקש המחנה לערוך בביטול האמנה הלאומית של 1943. בהמשך הלחימה הוסיף המחנה לרשימת עקרונותיו את ההתנגדות לחלוקת לבנון למדינות נפרדות על בסיס עדתי - רעיון אשר רווח בעיקר בקרב החוגים המארוניים. המחנה כלל ערב-רב של קבוצות אשר נטו לחוסר-ארגון ועקביות, בעיקר משום שמניעיהם ללחימה לא היו אחידים. בקרב המחנה נעשו מספר ניסיונות לאחד את חבריו השונים תחת קורת גג פיקודית אחת, אך בלי הצלחה. את חברי המחנה ניתן לחלק למספר קבוצות עיקריות:

ארגונים פלסטינים
*הארגון לשחרור פלסטין (אש"ף) - הארגון הפלסטיני המרכזי בזירה הלבנונית שהונהג על ידי יאסר ערפאת. הארגון הורכב ממספר רב של תתי-ארגונים שהמרכזי שביניהם הוא תנועת פת"ח. בתחילת מלחמת האזרחים השתתפו בלחימה בעיקר קבוצות שוליות של אש"ף, אבל תוך זמן קצר, הצטרפו ללחימה, עד ינואר 1976, כל שאר תתי-הארגונים וביניהם פתח אשר ניסו שלא להתערב במלחמה. עם התקדמות המלחמה נעשה אש"ף לעמוד התווך של המחנה.
*יחידות סוריות של "צבא שחרור פלסטין" (צש"פ).
*א-צעיקה - פלג פרו-סורי באש"ף. רבים רואים בהתנהגות ארגון זה מדד למדיניות סוריה במלחמת האזרחים בלבנון.
*ארגוני הסירוב.

מפלגות ותיקות אשר התקיימו בטרם המלחמה
*"המפלגה הסוציאליסטית הפרוגרסיבית" של כמאל ג'ונבלאט - רוב כוחה של הושתת על ההומוגניות הדתית הדרוזית של חבריה השונים. מנהיגה ג'ונבלאט חתר להשגת מטרות פוליטיות שונות, בעיקר שלא באמצעים אלימים. כוחה של המיליציה הצבאית של המפלגה, שפעלה בעיקר באזור הר הלבנון (לבנון הקטנה) הייתה שולית לאורך המלחמה
*מפלגת הבעת' - מפלגת הבעת' בלבנון התחלקה לשני פלגים: אחד אשר תמך - בעקביות, אם כי לא באופן מלחמתי - בעמדה הסורית בלבנון, בראשות עצאם קנצווה; ושני התומך בעמדה העיראקית, בראשות עבד אל מג'יד א-ראפעי. בין שני הפלגים התקיימו סכסוכים תמידיים.
*הנאג'דה (העוזרים) - ארגון סוני ברובו. למרות דרישותיו של הארגון לביטול הסטטוס-קוו בטרם המלחמה. הארגון כמעט ולא השתתף בלחימה והשפעתו נמוגה עם השנים.
*"המפלגה הסורית הסוציאליסטית הלאומית" - מפלגה נציונל-סוציאליסטית פאשיסטית לבנונית אשר הצטרפה, בניגוד לעמדה אשר נקטה במלחמת האזרחים בשנת 1958, למחנה הרדיקלי. בזמן המלחמה עלו מתוך המפלגה שני זרמים מרכזיים. הראשון שבהם, בראשות אנעאם רעד, תמך במהלכיה של סוריה בלבנון והשני, בראשות ג'ורג עבד אל-מסיח, המשיך ללחום בכל שנות המלחמה לצד המחנה הרדיקלי. עם זאת השפעתו של הארגון על מהלך הלחימה היא שולית
*קומוניסטים לבנוניים
**המפלגה הקומוניסטית הלבנונית - מפלגה אשר הזדהתה עם הארגונים הפלסטינים, מפלגת הבעת' והמפלגה הפרוגרסיבית הסוציאליסטית. מטעם המפלגה פעלה במלחמה האזרחים המיליציה המשמר העממי.
**ארגון הפעולה הקומוניסטית- ארגון בעל מיליציה פעילה, אשר פעולתה הוכחשה על ידי ראש הארגון, מחסן אבראהים. הארגון שם לעצמו כמטרה להגן על לבנון מפני "סכנת הכיבוש הציוני".

ארגונים אשר הוקמו שנים מעטות טרם המלחמה ובזמן המלחמה
רוב הפעילות הצבאית הלבנונית בוצעה על ידי ארגונים אלו, אף על פי שהיו מקומיים ודמו לכנופיות.

*ארגונים נאצריים לבנוניים - ארגונים שונים אשר הזדהו עם מטרותיו של גמאל עבד אל נאצר דוגמת איחוד כלל-ערבי וחיזוק העולם הערבי. ארגונים אלו קיבלו חיזוק בכסף ובנשק ממדינות שונות ובראשן לוב.
**"איחוד כוחות העם העמל" - ארגון מקורב לסוריה אשר זרועו הצבאית, "פרקת א-נאצר", השתתף בלחימה כנגד מחנה הסטטוס-קוו, עד שינוי העמדה הסורית במאי 1976. לאחר שינוי המדיניות הסורית תמך הצהרתית בלבד בסוריה. האיחוד הונהג על ידי כמאל שתילא ונג'אח ואכים (אשר נבחר לפרלמנט הלבנוני בבחירות שנערכו ב-1972)
**"תנועת התיקונים" - ארגון בראשות עצאם ערב, שהתפלג מ"איחוד כוחות העם העמל" על רקע סכסוכים אישיים.
**"הנאצריסטים הבלתי תלויים" - ארגון, בהנהגת איבראהים קוליילאת, אשר תמך בפלסטינים וראה עצמו כ"תנועה חברתית פרוגרסיבית". מיליציית הארגון, "אל-מוראבטון", נעשתה קבוצת הלוחמים הסונית העיקרית בלחימה במלחמת האזרחים בכלל ובביירות בפרט. הארגון תמך במחנה הרדיקלי בכל שנות המלחמה.
**"הארגון העממי הנאצרי" ("צבא השחרור העממי") - ארגון שפעל בצידון בהנהגת מוצטפה סעד. בעל חשיבות שולית ביחס לארגונים הנאצריים האחרים
*תנועת ה-24 באוקטובר - ארגון מקומי בטריפולי בעל זיקה לארגונים הפלסטיניים, בראשות פארוק אל-מקדם. גילתה התנגדות פעילה כנגד מעורבות סוריה בלבנון.

ההנהגה הסונית
דעותיהם של המנהיגות הסונית המסורתית והממסד הדתי למלחמת האזרחים נפרדו כבר בשלב מוקדם. המנהיגות המסורתית, בראשות צאיב סלאם וראשיד כראמה, ראתה את הגישה המהפכנית של מחנה האנטי-סטטוס-קוו כהרסנית לעדה הסונית. בדומה למארונים, פחדו הסונים, שבאופן ברור מספרם היחסי באוכלוסיית לבנון ירד (לצד גדילת קהילת השיעים בלבנון), מאיבוד כוחם הפוליטי במקרה של ביטול המפתח העדתי בלבנון. עם זאת, כאשר פרצה מלחמת האזרחים נדרשו, בגלל תחושת ההשתייכות העדתית שעלתה במלחמה, לשייך עצמם למחנה הרדיקלי - תוך כדי סיכון הבסיס לעוצמתם הפוליטית, בין היתר בגלל העדר מיליציה משמעותית מטעמם. עמדות ההנהגה המסורתית נטו עם הזמן ל"מרכז הזירה הפוליטית" וניסו לקיים תמיכה בנשיא סולימאן פרנג'יה.

עמדת הממסד הדתי הסוני והעומד בראשה, המופתי חסן ח'אלד, הייתה קיצונית יותר מזו שגילתה המנהיגות המסורתית, אך עדיין הייתה עמדתה רחוקה מזו של שאר המחנה הרדיקלי. דעתו של הממסד הדתי הייתה כי אין לוותר על התביעות המוסלמיות השונות רק בשל חילוקי דעות פוליטיים. הממסד הדתי עזר בארגון "פסגה אסלאמית", שבה השתתפו מנהיגים מסורתיים, אנשי דת, מדינאים (בהם יאסר ערפאת), קיצוניים ומתונים כאחד, שהתקיימה בביתו של המופתי.

ההנהגה השיעית
במהלך המלחמה נקטו הנכבדים (ה"זועמא"), המנהיגות הפוליטית השיעית המסורתית, קו פשרני בדומה לזה שנקטה המנהיגות הדתית הסונית. רוב כוחה של ההנהגה הפוליטית נלקח ממנה על ידי המנהיגות המליטנטית השיעית ובעיקר על ידי תנועת המקופחים, שנוסדה שנים בודדות לפני המלחמה על ידי מוסא אל-צאדר. בתחילת המלחמה הקימה תנועת המקופחים את המיליציה אמל. המיליציה נטתה שלא להתערב במלחמה בשנותיה הראשונות ותמכה בעמדת סוריה, הפכה בשנים המאוחרות של המלחמה לאחד מעמודי התווך של המאבק. האוכלוסייה השיעית השמרנית, שבתחילת העימות תמכה באש"ף שפעל באזור מגוריה בדרום לבנון, החלה להתנגד להתנהלותם של הפלסטינים בשטחה, שהקימו מחסומים בשטחה, ופעלו על פי חוקיהם שלהם.

המחנה השמרני
המחנה השמרני (נקרא לעתים קרובות גם המחנה הנוצרי או מחנה הסטטוס-קוו) - אגף זה נודע במערב כ"ימין הלבנוני". מחנה זה הינו הומוגני, מבחינה עדתית, בהרבה מקודמו ומפולג פחות. בספטמבר 1976, לאחר כמעט שנה של מגעים, הוקם ארגון-גג משותף, "החזית הלבנונית", אך היקף פעילותו לא היה משמעותי. גם את אגף זה ניתן לפצל למספר קבוצות עיקריות:

מפלגות נוצריות-מארוניות ומיליציות הקשורות בהן
קבוצות אלו היו החלק המשמעותי ביותר של מחנה הסטטוס-קוו במלחמת האזרחים בלבנון והיווה את רוב כוח הלחימה. המיליציות הנוצריות חומשו על ידי בלגיה ומערב גרמניה, ולטענת מתנגדיהם הרדיקלים, גם מישראל.
*כתאיב (הפלנגות הנוצריות) - מפלגה אשר הוקמה עשרות שנים לפני הלחימה ונטתה לפשרנות לאחר מלחמת האזרחים הראשונה בלבנון ונתמכה על ידי מעמד הביניים והשכבות החלשות. לאחר 1973 התחילה המיליציה של מפלגת הכתאיב, שנודעה בשם פלנגות, לאגור נשק כהכנה לעימות, שנראה בלתי-נמנע בעיניהם, עם הארגונים הפלסטינים. בשלב הראשון של הלחימה התרכזו הפלנגות בהגנה על השכונות הנוצריות בביירות. עם התרחבות הלחימה אל מחוץ לביירות צברו הפלנגות, בהנהגת פייר ג'ומייל ושני בניו: בשיר ואמין, כוח רב והחלו לפתוח מחנות אימונים ולקנות נשק כבד. בסוף השלב הראשון של מלחמת האזרחים החלו לקרוא מנהיגי הפלנגות לחלוקת המדינה הלבנונית. תוכניתם הייתה להקים מדינה מארונית נפרדת, אשר תכלול את הר הלבנון, לבנון הקטנה, המולדת ההיסטורית של המארונים ושני אזורים נוספים בעלי משמעות מדינית, כלכלית וגאוגרפית: החוף ומזרח ביירות.
*המפלגה הליברלית הלאומית (מל"ל) - מפלגה מארונית שמרנית אשר למנהיגה, כמיל שמעון, שר הפנים של לבנון לאחר פרוץ הלחימה ויד ימינו של הנשיא פרנג'יה, היה סכסוך אידאולוגי ופוליטי ארוך שנים עם כמאל ג'ונבלט. המיליציה של המל"ל, "הנמרים", מילאה תפקיד חשוב במלחמת האזרחים לצידן של הפלנגות.
*צבא השחרור של זע'רתא (בריגדת מרדה) - מיליציה מארונית אשר הונהגה, באופן רשמי, על ידי טוני פרנג'יה, בנו של נשיא לבנון. פרנג'יה האב עצמו נמנע, בזמן תפקודו כנשיא, מהתערבות בעניינים עדתיים, אך עם סיום כהונתו התחיל לפעול בצורה פעילה במחנה השמרני. המרדה שימשו כצבא של האוכלוסייה הנוצרית של זע'רתא (אזור זע'רתא-בטרון) במאבק אל מול האוכלוסייה המוסלמית של טריפולי, אך נמנעו מלפעול בזירות סכסוך אחרות.

גופים מארוניים עדתיים שנוסדו בזמן הלחימה
הגופים המארוניים השונים אשר הוקמו בזמן הסכסוך, נוצרו אד הוק לענייני המלחמה. ארגונים אלו, מטיב הקמתם, היו קיצוניים ביחסם אל המחנה הרדיקלי והטו את המחנה השמרני כולו לקיצוניות.
* "הליגה המארונית" - ארגון מארוני בראשתו של שאכר אבו סלימאן, שנודע כתומך פעיל באב שרבל אל-קטיס. הארגון קיים יחסים הדוקים עם המיליציות המארוניות האחרות במסגרת הלחימה בלבנון.
* "שומרי הארזים" - ארגון מארוני אשר התנגד ל"ניסיון הערביזציה" שניסו, לדעתו, ראשי המחנה הרדיקלי להנהיג בלבנון. הארגון שנודע בשל עמדותיו הקיצוניות, החל פעולתו ביולי 1975 ושיתף גם הוא פעולה עם הארגונים המארוניים האחרים בלבנון.
* "החזית הלבנונית"/"הפסגה המארונית"/"חזית כפור" - בדצמבר 1975 כינסו ראשי העדה והכנסייה המארונית, כנראה בתגובה להתכנסותה של "הפסגה האסלאמית", את "הפסגה הארונית" אשר נודעה מאוחר יותר גם בשם הלא-רשמי "חזית כפור", במטרה ליצור עמדה אחידה לכלל מחנה הסטטוס-קוו. הפסגה יצאה בהאשמה כנגד הפלסטינים בהרס הסטטוס קוו העדתי אשר שרר בלבנון מאז ניסוח "האמנה הלאומית". באחת מפגישותיה, בספטמבר 1976, הודיעו משתתפי הפסגה על החלטתם להקים ארגון-גג לתיאום הפעילות המלחמתית של מחנה הסטטוס-קוו בשם "החזית הלבנונית".

הזרם הפשרני
*ריימונד אדה - מנהיגה של מפלגת הגוש הלאומי, הקים בשנת 1976, שש שנים לאחר פרישתו מן מסגרת הפוליטית "הגוש המשולש" שבה היה חבר עם כמיל שמעון ופייר ג'ומאייל, את "חזית האיחוד הלאומי" - גוף אשר שם לעצמו למטרה לסלק את הנוכחות הסורית מלבנון. אדה התקרב במשך תקופת כהונתו של פרנג'יה אל אישים מן המחנה הרדיקלי, כדוגמת כמאל ג'ונבלאט ורשיד כראמה ואל הפטריארך המארוני. היה זה טבעי כי המסגרת החדשה שהציג אדה משכה לקרבה בעיקר מנהיגים מוסלמיים מתונים. החזית לא השתתפה בלחימה ולבסוף הצטמצמה פעילות לפרסום אזהרות של אדה מפני "המזימה הציונית-אמריקנית" לחלוקת לבנון ויצירת לבנון נוצרית נפרדת.
*אליאס סרכיס  - דמות ידועה בפוליטיקה הלבנונית. סרכיס נבחר לנשיאות באפריל 1976, בתמיכת השלטון הסורי. סרכיס פעל לאחר בחירתו לקיום משא ומתן בין כל הכוחות שהשתתפו במלחמה.

הממסד המארוני הדתי
רוב רובו של הממסד המארוני הדתי נמנע מהתערבות ישירה בלחימה. עם זאת, בשלב מוקדם למדי במלחמת האזרחים התפלגה דעת הממסד לשנים. הפטריארך המארוני, בוטרוס חריש, גילה עמדה מתונה למדי אשר התבטאה בין היתר בהתקרבותו למארוני המתון, ריימונד אדה. 
לעומתו, ראש מסדר הנזירים המארוני וראש התאגדות המנזרים בלבנון, האב שרבל אל-קסיס,  "הכומר הלוחם", תמך בצורה נלהבת למדי בכוחות הנלחמים, השתתף בפסגה המארונית והיה חבר בחזית הלבנונית. עקב פעילותו הרבה הואשם שרבל על ידי יריביו כי הפך את הכנסיות למחסני נשק ולמקום חלוקת מזון ללוחמים הנוצריים. 

גורמים נוספים בסכסוך
*הצבא הלבנוני נשאר נייטרלי בשלביו הראשונים של הסכסוך, אך החל להתפרק במהרה ליחידות המרכיבות אותו, לפי עדה ודת ואלו נלחמו לצד הקרובים להם.
*העדות הנוצריות הלא-מארוניות המשמעותיות בלבנון, היוונים-קתולים, היוונים אורתודוקסים והארמנים ניסו שלא להשתתף בלחימה. התארגנותם המלחמתית העיקרית הייתה לצורך הקמת מיליציות מקומיות מאולתרות למטרת הגנה על שכונותיהם.

שלב הלחימה הראשון: אפריל 1975 עד אוקטובר 1976

אירועי עין-רומאנה

ב-13 באפריל 1975 השתתף פייר ג'ומאייל, ראש מפלגת הכתאיב (הפלנגות), בטקס חנוכת כנסייה חדשה באחד מפרבריה הנוצריים של ביירות, עין-רומאנה. כדי לשמור על האזור ביצעו שומרי ראשו של ג'ומייל שינויים בהסדרי התנועה. בסביבות השעה 11:00 הגיעו ברכב לאזור כשישה פלסטינים חמושים אשר סירבו להישמע להוראותיהם של שומרי הראש ואף ירו באוויר. שומרי הראש חסמו את דרכם ופתחו לעבר הפלסטינים בירי. בקרב היריות שהתפתח נהרגו שלושה משומרי הראש ונהג הרכב הפלסטיני.

בשעות שלאחר מכן, עבר ליד הכנסייה אוטובוס פלסטיני. על המאורעות המיידיים לאחר הגעת האוטובוס ישנן שתי גרסאות סותרות. אנשי הפלנגות גורסים כי באוטובוס נסעו פלסטינים חמושים אשר באו לנקום את מות חבריהם. מספר פלנגיסטים ארבו לאוטובוס וכאשר זה התקרב התפתח קרב יריות שבו נהרגו 14 פלסטינים. 
מנגד, גרס דובר אש"ף כי באוטובוס נסעו משפחות אשר הוחזרו אל מחנה הפליטים תל א-זעתר הסמוך וכי מאש הפלנגות נהרגו 27 מאנשיהם.
עם זאת, הגרסה המקובלת היא שילוב של שתי הגרסאות. לפי גרסה זו נסעו באוטובוס בין 25 לבין 30 פלסטינים חמושים אשר חוסלו כולם בקרב עם הפלנגות.

בין אם כך ובין אם כך, מאורעות אלה, אשר נודעו בשם מאורעות עין-רומאנה, גררו אחריהם קרבות נוספים בביירות ובסביבתה. למרות מילוי בקשתו של יאסר ערפאת להסגרת האחראים להרג החמושים הפלסטינים, עין-רומאנה הופגזה במשך שלושה ימים על ידי הפלסטינים. הכוחות נחלקו במהרה לשני אגפים. 

בסוף יוני 1975 הצליח המוסלמי הסוני רשיד כראמה, בעזרת מאמציה של סוריה, להקים ממשלת-חירום אשר מנתה שישה נציגים מקרב העדות השונות. ממשלת החירום, אשר פעלה שלושה חודשים בלבד, עד ראשית ספטמבר 1975, הצליחה לקיים שביתת-אש כמעט מוחלטת במהלך כהונתה.

מעורבות בינלאומית בסכסוך

הסכסוכים הבין עדתיים משכו אליהם את תשומת לבן של חלק ממדינות העולם. כחלק ממדיניות החוץ שלה סיפקה ברית המועצות, ביחד עם לוב ועיראק, נשק וסיוע כלכלי לפלסטינים ולתומכיהם במטרה להחליש את השפעת ארצות הברית בלבנון. סוריה גם כן סיפקה נשק ותחמושת לתנועת הפת"ח על מנת לבסס את שליטתה על המיליציות השונות שפעלו בשטח וניהלה דו-שיח מתמיד עם קבוצות כוח אחרות. 

ישנם רבים אשר מאמינים כי כבר בשלב ראשוני זה של הלחימה נוצר כוח חדש שנאמנותו לא הייתה נתונה לאף אחד מן הצדדים. כוח זה כונה בשם "הכוח השלישי" ויש הרואים בו כאחראי להצתת המהומות לאחר כל רגיעה. לדעת רבים מדובר בשכירים לבנוניים שנשכרו על ידי לוב ועיראק. מעשי "הכוח השלישי" נועדו לגרום לביטול הפסקת האש על ידי מעשי רצח. במאי 1975 נרצחו מאות נוצרים לבנונים צעירים שרובם מארונים אשר הובילו למעשי נקמה מצד המיליציות הנוצריות. כמו כן, רצחו חלק מאנשי ארגון "ספטמבר השחור".

בתחילת ספטמבר חודשו הקרבות. סביר להניח כי הקרבות התפרצו בעידודה של ברית המועצות אשר רצתה לעמעם את הצלחת תיווכה של ארצות הברית להשגת הסכם ההפרדה השני בין ישראל לבין מצרים שנחתם מספר ימים קודם לכן ב-1 בספטמבר 1975. קריאתו של ג'ונבלט לשביתת מחאה ב-15 בספטמבר לא זכתה לתמיכת העם והקרבות המשיכו להתחזק. במסגרת הקרבות נשדדו בעלי חנויות בשווקים הנוצרים של ביירות, פוצצו מפעלי תעשייה חשובים ברובע הנוצרי של ביירות ונעשו ניסיונות לבודד את אשרפיה, הרובע הצפוני הנוצרי של ביירות משאר העיר. באוקטובר 1975  עלו בתוהו ניסיונותיהם של הנוצרים להגן על מרכז העיר ונמל ביירות על ידי התמקמות על גגות ברובע בתי המלון שעל החוף, והם אולצו לסגת מזרחה.

המשך הפרגמנטציה העדתית

ב-6 בדצמבר 1975 נהרגו ארבעה נוצרים במערב ביירות. בתגובה, הפלנגות הנוצריות הקימו מחסומים ברחבי העיר, בהן בדקו את מסמכיהם של העוברים והשבים, כדי לקבוע את זהותם הדתית. כל פלסטיני או מוסלמי שנתפס, נרצח בעריפת ראש. המיליציות של המחנה הרדיקלי פעלו בתגובה, וכ-600 מוסלמים ונוצרים נרצחו באירועים שזכו לשם "השבת השחורה". אירועים אלו גרמו למלחמת האזרחים להתפרץ ביתר שאת, והפסקת האש שנשמרה במקומות מסוימים, פסקה מלהתקיים לחלוטין.

הצבא הלבנוני החל להתפורר בחודש ינואר 1976, עם סירובו לפקודה של הקצין הסוני סרן אחמד ח'טיב. ח'טיב פרש והקים את "הצבא הערבי של לבנון" (צל"ע - הצבא הלבנוני הערבי), אשר הפך בהמשך לאחד מן המשתתפים החשובים בזירה הצבאית של הלחימה. מחצית חיילי הצבא הלבנוני, אשר מנה באותה עת כ-19,000 איש, ערקו לביתם והמחצית השנייה הצטרפה לאחד מן הצדדים הלוחמים. עד מרץ 1976 נותרו מן הצבא הלבנוני רק שרידים מעטים, אשר נופצו גם הם עם כישלון ניסיון ההפיכה של קולונל (אלוף) עזיז אל-אדהב ביחד עם המחנה הרדיקלי והפלסטינים ב-11 במרץ.

במסגרת המגמה שרווחה במלחמת האזרחים בלבנון, השתלטות על שטחים בעלי זהות עדתית וחיסול המובלעות העדתיות האחרות באותו השטח, הצליחו הסיעות הנוצריות ב-18 בינואר 1976 להכניע את מעוזי ההתנגדות של המחנה המוסלמי בשכונת העוני קרנטינה הממוקמת במזרח ביירות ובשכונת מסלח. מאורע זה, שבו נהרגו כאלף אזרחים, זכה לשם טבח קרנטינה. בה בעת, כיתרו פלסטינים וכוחות שמאל, בתגובה למצור שהוטל יום קודם לכן על תל-זעתר, את העיר דאמור (הממוקמת 17 ק"מ דרומית לביירות) ויומיים לאחר מכן, ב-20 בינואר, הצליחו לכבוש את העיירה, לבזוזה ולהחריבה. מאורע זה נודע בשם טבח דאמור.

לאחר שני מקרי הטבח, מספר התומכים הנוצרים (מקרב השמאל) שתמכו בתנועה הלבנונית הלאומית (של הפלג הרדיקלי) ירד פלאים; תמיכת המוסלמים השמרנים בממשלה, גם כן התדרדרה - כך, הלחימה הפכה ליותר ויותר עדתית. השפעה נוספת של הרציחות, גרמה לפת"ח של יאסר ערפאת, להתאחד במטרותיו עם הציר הרדיקלי, לאור שנאת הפלסטינים המוחלטת בשלב זה, לכוחות הנוצריים.

בתקופה שהגיעה לאחר הרס דאמור ניסו מדינות ערביות רבות והליגה הערבית לתווך בין הצדדים היריבים, אך כל מאמציהם, עד אמצע השנה, עלו בתוהו.

התגברות המעורבות הסורית
 
התעניינותם של הסורים בלבנון נבעה ממספר מישורים שהעיקריים שבהם הם המישור הלאומי, המישור הכלכלי, המישור הביטחוני והמישור הפולטי. במישור הלאומי, לפי מדיניות סוריה לבנון תמיד הייתה חלק אינטגרלי מסוריה וההפרדה בין שתי המדינות היא מלאכותית ומקורה במדינות המערב. במישור הביטחוני ביקשה סוריה למנוע השתלטות ישראלית על חבל הארץ שעד נהר הליטני. המנהיגות הסורית האמינה כי השתלטות שכזו לא רק תעמיד את סוריה בעמדה אסטרטגית נחותה, אלא גם תגרום לבריחתם של פליטים רבים לשטחה. במישור הפוליטי ביקשה סוריה לחזק את שליטתה על הגורמים הפלסטיניים בלבנון ולמנוע עליית משטר קיצוני שיושפע מתכתיבים לוביים או עיראקיים. על מנת להשיג מטרות אלו ביקשו הסורים למנוע את ניצחון אחד מן הצדדים מן החלוקה ולמנוע מלבנון להתפרק למדינות קטנות יותר בעלות אופי עדתי - רעיון שקנה לו אחיזה בקרב מארונים רבים בזמן המלחמה.

מ-1975 ואילך, החלה סוריה לבסס את שליטתה בלבנון באמצעים דיפלומטיים ועל ידי החדרת יחידות של צש"פ בהנהגת קצינים סוריים לשטח לבנון ותמיכה שוטפת במחנה הרדיקלי. לאחר מעורבות עקיפה וניסיונות תווך, הועברו בספטמבר 1975 שני גדודים כדי להפסיק התנגשויות בין גורמים פלסטינים באזור טריפולי שבצפון לבנון. 
ב-14 בפברואר שבוע לאחר פגישה עם אסד, הודיע פרנג'יה על יישום רפורמה, שנודעה בשם "מסמך הרפורמות" (או "המסמך החוקתי"). השינוי המרכזי המוצע במסמך הרפורמות הוא שינוי המפתח העדתי שנקבע באמנה הלאומית של 1943: מעתה ואילך יקבלו הנוצרים 50 אחוזים מן המושבים בבית הנבחרים (לעומת 55 אחוזים שקיבלו על פי האמנה הלאומית) וביטול החלוקה העדתית במשרות הפקידותיות הזוטרות. כמו כן הציע המסמך להרחיב את סמכויותיו של ראש הממשלה על חשבון סמכויות הנשיא המארוני, לשנות את החוקה כך שראש הממשלה ייבחר על ידי הפרלמנט הלבנוני ולהקים בית דין עליון לענייני חוקה ומועצה עליונה לתכנון. רבים תלו במסמך תקווה להפסקת העימות המתמשך. 

שינוי עמדה סורית
מסמך הרפורמות אושר באופן מיידי על ידי מנהיגי המחנה השמרני (למעט ריימון אדה), אך במחנה הרדיקלי נתקל המסמך בהתנגדות עזה. ג'ונבלט דחה את הרפורמה בטענה כי אין לבצע רפורמות במפתח העדתי אלא לבטלו כליל, בכל דרגי השלטון. הפלסטינים דחו הרפורמה בשל החשש מן ההגבלה על פעילותם והטלת פיקוח סורי, שהשתמעה מן המסמך. דחייתו של המסמך על ידי המחנה הרדיקלי סימנה את התחלת השינוי בעמדה הסורית בלבנון. הסורים, שבעבר תמכו במחנה הרדיקלי החלו להעביר בהדרגה את תמיכתם אל המחנה השמרני.

לאחר דחיית מסמך הרפורמות נטתה הכף במלחמה לטובת המחנה הרדיקלי וב-11 במרץ החל ניסיון הפיכה, בראשותו של עזיז אל-אַחדבּ, בריגדאר בצבא הלבנוני, שסימן את התפוררותו הסופית של הצבא הלבנוני. כוחותיו של המחנה המתחזק, בראשות צל"ע, החלו להתקדם אל עבר ארמון הנשיאות וערערו את סמכותו של פרנג'יה. התקדמותו המהירה של צל"ע אל עבר ארמון הנשיאות, התנגדותו למסמך הרפורמות וחוסר הסכמתו של המחנה הרדיקלי לפשרה הסורית הביאו את סוריה להורות על אל-צאעיקה וצש"פ ב-15 במרץ לעצור את התקדמותו של צל"ע ולמנוע את הפלת המשטר, זהו היה הסימן הראשון לשינוי מדיניותה של סוריה. 13 ימים לאחר מכן, בשל סרבנותו של המחנה הרדיקלי להישמע לסוריה, הטילה סוריה אמברגו על משלוחי הנשק למחנה והתנערה סופית ממחויבותה הראשונית ל"חזית הסירוב".

למרות התמתנות דרישותיהם של ראשי ההפיכה לאחר כניסתה הצבאית של סוריה ללבנון, תורגמו קריאותיהם להחלטת ממשלה בישיבה מיוחדת ב-22 במרץ על אישור שינוי סעיף 73 בחוקה הלבנונית כך שיאפשר את בחירת נשיא לבנוני שישה חודשים לפני סיום הקדנציה של הנשיא המכהן. עם זאת, נאלץ פרנג'יה שלושה ימים לאחר מכן לברוח מן הארמון הנשיאותי בבעבדא אל ד'וק מכאאיל בעודו מכריז כי "רק המוות יביאני לוויתור על הנשיאות".

כל מאמציהם של הסורים למנוע את התקדמותו של המחנה הרדיקלי כשלו. על כן החליטה סוריה לרכז ב-9 באפריל כוח של כ-400 חיילים באזור אל-מצנע כאיום ברור על כוחות המחנה הרדיקלי. ביום המחרת אישר בית הנבחרים את תיקון סעיף 73 בחוקה וחמישה ימים מאוחר יותר חתמו הארגונים הפלסטינים עם סוריה על הסכם הפשרה, "הסכם דמשק". למרות תיקון החוקה וחתימת ההסכם, הלחימה המשיכה להתפשט לשאר אזורי הארץ, הרחק מעבר לביירות.

בלחץ סורי כבד, שנבע מן המחשבה כי בחירת נשיא חדש תקל על השגת הסכם הפסקת אש, בחר הפרלמנט ב-8 במאי, בלי שאף ציר מן המחנה הרדיקלי נוכח כמחאה על הלחץ הסורי, ברוב של 66 צירים מתוך 69 צירים שנכחו, באליאס סרכיס, נשיא הבנק המרכזי, לנשיא המדינה. למרות בחירתו של נשיא עתידי חדש וקריאות רבות, פרנג'יה לא התפטר ומעמדו כשליט המשיך להידרדר. 

תוך לחימה בין עדתית אינטנסיבית, כשהמארונים עמדו על סף תבוסה, קרא הנשיא (הנוצרי) סולימאן פרנג'יה להתערבות סורית, בתואנה כי הלחימה מונעת את פתיחת נמל ביירות, דרכו סוריה ייבאה מוצרים רבים. במהלך חודש מאי ושלושת החודשים שלאחריו, החדירו הסורים כוחות רבים אל תוך לבנון ופתחו במלחמה, שלא בעוצמה מלאה, נגד המחנה הרדיקלי ובעיקר נגד פעולות אש"ף. ב-1 ביוני 1976 נכנס כוח סדיר סורי  לבנון בכוונה לשים קץ ללחימה ולכפות בכוח הזרוע את "הסדר הסורי" על הצדדים היריבים. הניסיון להטיל את הדביזיה המשורינת 3  מוגברת בכוחות נוספים ועוד כוחות מיוחדים למתקפת בזק משוריינת לעבר אזורי מפתח בלבנון נכשל משנבלמה התקדמותם באזור ההר. הכוח הסיר את המצור של אחמד ח'טיב מעל הכפרים הנוצריים. אבל נתקל בהתנגדות הפלסטינים והרדיקלים ובביקורת מבית ומחוץ (העולם הערבי, בפרט מצרים ועיראק). נוכח זאת, אפשרו הסורים למחנה השמרני - שכוחו גדל בעקבות יצירת פיקוד משותף בשם "הכוחות הלבנוניים", שכלל למעשה את כל המיליציות הנוצריות, למעט אלו של היוונים-אורתודוקסיים - לתקוף מובלעות בתוך שטחם. תל אל-זעתר שהייתה תחת מצור במשך זמן רב, עוד מינואר 1976, הותקפה על ידי המחנה השמרני, בראשות הפלגנות, נרצחו, ולדעת רבים נטבחו, כ-2,000 מתושביה הפלסטינים. הפלסטינים הטילו את האחריות לטבח תל אל-זעתר על הסורים.
שרי החוץ הערביים החליטו על הפסקת-אש ושליחת כוח בינערבי ("כוח ההרתעה הערבי") מצומצם ללבנון ב-9 ביוני. הגעתם של ראשוני הכוחות הלא-סורים (בעיקר מסעודיה, סודאן ולוב), אפשרה לפרנג'יה, לשמעון ולג'ומייל ב-16 ביוני לאשר בדיעבד את ההתערבות הסורית בלבנון, במסגרת אותו כוח כל-ערבי. הכוח, בשל הימנעותו מכניסה למלחמה, לא הצליח לשמור על הפסקת האש שעליה הוחלט בפגישת שרי החוץ הערביים.

ישראל החלה לסייע לכוחות המארוניים באימונים, חימוש וטנקים מחודש מאי. החל מחודש יוני, נוצרה רצועת כפרים מארוניים בגבול הדרומי עם ישראל שביקשו וקיבלו חסות מישראל. החסות הישראלית התבטאתה בעיקר בסיוע הומניטרי ובהמשך גם בהיתרי עבודה בישראל לתושבי הדרום. כעבור זמן קצר נודע הגבול, הן בקרב הנוצרים בלבנון והן בישראל, בשם "הגדר הטובה". כמו כן, עזרה ישראל בארגון ובאימון צבא נוצרי באזור דרום לבנון.

לאחר כישלון ניסיון התיווך הכלל-ערבי וניסיון סורי נוסף להשגת הסכם עם הארגונים הפלסטינים ("הסכם דמשק השני"), חידשו הסורים ביתר שאת את התקפתם על המחנה הרדיקלי בספטמבר 1976, עם כניסתו של סרכיס לתפקידו החדש כנשיא.  רק בספטמבר – אוקטובר באותה שנה סימו הסורים מתקפה איטית משולבת ומתוכננת, יחד עם הכוחות הנוצריים  והצליחו להכניע את ארגוני המחבלים והשמאל ולשים קץ למחמת האזרחים.
הפעלתו של לחץ סורי פנימי והמגננה של המחנה הרדיקלי הפסיקו את ההתקפה ומנעו את חיסולו של אש"ף. הסורים הצליחו תוך מספר ימים בודדים להשתלט לחלוטין על אזור הבקאע ועל כל צפון לבנון. סוריה הצליחה להשיג לעצמה שליטה גם באזורים אחרים ברחבי לבנון (הר הלבנון, ביירות, צידון ודרום-לבנון), אך לא עברו את "הקו האדום" שנקבע עם ישראל, כנראה במסגרת דיונים חשאיים, כ-15 ק"מ מן הגבול בדרום לבנון.

רגיעה מתוחה

ההישג הצבאי הסורי איפשר לבסוף את כינוסה של ועידת ריאד ב-17 וב-18 באוקטובר. ועידה כלל-ערבית משושה שכללה את מצרים, סוריה, ערב הסעודית, כווית, לבנון ואש"ף. הוועידה סיכמה על הפסקת אש, נסיגת יחידות הצבא לעמדותיו המקוריות ב-13 באפריל 1975, הסדרת היחסים בין לבנון לבין הארגונים הפלסטיניים לפי הסכם קהיר משנת 1969 ועל מיזוגן של היחידות הסוריות ב"כוח ההרתעה הערבי" שיוכנס אל תוך לבנון במטרה לשמור על הפסקת האש. בכך למעשה הכשירה הוועדה את חדירתה של סוריה אל לבנון, והעניקה לה כסות כלל-ערבית שמנעה ביקורת בינלאומית על התנהלותה של סוריה בלבנון. בשל היותה ועדה לא-רשמית זכתה הוועידה למעמד שולי ולא מחייב. מעמד זה חייב את התכנסותן של המדינות שוב במסגרת ועידה בקהיר ב-25 וב-26 באוקטובר, לאשרור החלטות ועידת ריאד וקבלת ההחלטה הסופית על גודל הכוח הכלל-ערבי על 30,000 חיילים. הכוח, שהוצג במשך שנים רבות ככוח כל-ערבי, הורכב רובו ככולו, מחיילים סורים. למעשה, עד סוף 1978 הוצאו היחידות הערביות הלא-סוריות (אשר היו מעטות מלכתחילה). ועידת זו נחשבת ל"סיום הרשמי של מלחמת האזרחים". העימותים שהתגלעו לאחר סיום הוועידה נודעים לעתים כ"משבר הלבנוני".

בסוף שלב הלחימה הראשון, חולקה לבנון דה-פקטו לארבעה חלקים:
*צפון לבנון ובקעת הלבנון - שטחים בשליטה סורית ישירה.
*מזרח ביירות וסביבותיה וצפון הר-הלבנון - שטחים בשליטה נוצרית. ב-1977 התאחדו המפלגות הנוצריות ל"חזית הלבנונית", וכוחותיה התמזגו לתוך "הכוחות הלבנונים", שהורכבו בעיקר מכוחות הפלנגות. איחודן של המיליציות, תחת הנהגתו של בשיר ג'ומייל, סייעה לחיזוקו של הכוח, במהלך ההפוגה הזמנית והמתוחה בלחימה.
*מערב ביירות והשטח שבין הזהראני לליטני - שטחים בשליטת המחנה הרדיקלי. אזורים אלו הפכו לבסיסים של אש"ף ושאר מיליציות בעקבות ההסכם שהושג בוועידת ריאד. קו העימות שחילק את ביירות נודע בשם "הקו הירוק". במרץ 1977 ספג המחנה הרדיקלי פגיעה משמעותית, בדמות חיסולו של המנהיג הדרוזי כמאל ג'ונבלט, כנראה בהוראת סוריה. בנו וליד ירש את מקומו כמנהיג המפלגה הסוציאליסטית הפרוגרסיבית, אולם איחוד המחנה הרדיקלי תחת התנועה הלבנונית הלאומית הגיע לקיצו. 
*דרום לבנון - דרום לבנון נותר כשטח הפקר אשר נשלט על ידי כוחות אש"ף, המיליציה של רס"ן חדאד (בהשפעה ישראלית) וכוח החירום של האו"ם.

למרות הניסיונות הרבים להשגת פשרה ועשרות הפסקות אש, ההערכות הן כי במהלך השלב הראשון של הקרבות נהרגו בין 30,000 ל-40,000 איש.

שלב שני בלחימה: אוקטובר 1976 עד 1982

מבצע ליטני

התקפות אש"ף מלבנון לעבר ישראל ב-1977 ו-1978 החמירו את היחסים בין המדינות. באירוע שזכה לכינוי פיגוע כביש החוף ב-11 במרץ 1978, 11 מחבלים מהפת"ח עגנו בחוף מעגן מיכאל בצפון ישראל, חטפו שני אוטובוסים מלאי נוסעים בקו חיפה - תל אביב, וירו על מכוניות עוברות ושבות. הם הרגו 35 ופצעו 71 ישראלים לפני שנהרגו עצמם מאש צה"ל. פלישתה של ישראל ללבנון ארבעה ימים לאחר מכן, כונתה מבצע ליטני. צה"ל כבש את השטח שנמצא דרומית לנהר הליטני, וגרמו למותם של  בין 700 ל-2,000 לבנונים. מועצת הביטחון של האו"ם, העבירה את החלטה 425 שקראה לישראל לסגת באופן מיידי מלבנון, ויצרה את הכוח האו"ם הזמני בלבנון (יוניפי"ל), שנועד להיות כוח שמירת שלום בדרום המדינה.

הקמת רצועת הביטחון

עם השלמת נסיגתם של כוחות צה"ל ביוני 1978, הקימה ישראל את רצועת הביטחון לרוחב של כ-20 ק"מ. כדי להחזיק בקו זה, ישראל תמכה במיליציה הנוצרית של סעד חדאד "צבא לבנון החופשית" (ששמה שונה במלחמת שלום הגליל לצבא דרום לבנון, ובתקופה זו גם הצטרפו לכוח שיעים ודרוזים רבים). ישראל העבירה תחמושת, סיוע כספי וארגוני כדי לחזק את המיליציה.

העימותים האלימים בין אש"ף לבין ישראל וצד"ל התחדשו, כשאש"ף תקף עמדות של צד"ל וירה רקטות לעבר צפון ישראל. ישראל בתגובה, תקפה מהאוויר עמדות של אש"ף, וצד"ל המשיך במאמציו להשתלט על אזור הגבול.

העימות בין סוריה לפלנגות

בשינוי מדינות נוסף, סוריה שבעבר תמכה בפלנגות, החלה להתעמת עם המיליציה הנוצרית (בחסות כוח ההרתעה הערבי), בשל ניסיונות המיליציה לערער את השליטה הסורית בלבנון, שכעת נשענה על כוח של כ-24,000 חיילים סורים. באפריל 1981 ניסו הכוחות הלבנונים (שבעת זו הורכבו בעיקר מלוחמי הפלנגות) להשתלט על בירת מחוז הבקאע, העיר זחלה במרכז לבנון. מתוך כ-150,000 תושבי העיר, מרביתם היו נוצרים יוונים-קתולים, העיר התנגדה לכיבוש הסורי סביבה, והוחזקה בידי קומץ לוחמי "הכוחות הלבנונים" לאורך תקופת הכיבוש. לאור חשיבותה האסטרטגית של העיר, הממוקמת בהרים המשקיפים על ביירות, ועל הכביש בין דמשק לביירות, החליטו הסורים להשליט את מרותם על העיר, ולהציב בה את חייליהם. מנהיג "הכוחות הלבנונים", בשיר ג'ומאייל, מצידו, ראה חשיבות עצומה בניצחון צבאי בעת זו, כדי למנוע את סוריה מלהורידו מכס הנשיאות, ולשים שם במקומו את עושה דברם, סולימאן פרנג'יה. במהלך הלחימה על העיר, שפרצה בתחילת אפריל, והסתיימה כחודשיים לאחר מכן, קרא בשיר ג'ומייל לסיוע אווירי ישראלי נגד הפגזות הסורים. ב-28 באפריל התכנס הקבינט הישראלי, ואישר את בקשת ג'ומייל. מטוסי קרב ישראליים הפילו מסוקים סורים שהעבירו חיילים נוספים לאזור הלחימה. בעקבות מקרה זה, הציבה סוריה נשק נגד מטוסים בהרים הגבוהים של הבקאע, זאת בניגוד להסכם בשתיקה במסגרתו סוריה לא הציבה נשק נ"מ בבקאע, ולא מנעה גיחות מודיעין ישראליות. סוריה המשיכה להתנגד לניסיונות המיליציות הנוצריות להשתלט על אזורים בבקאע, במספר קרבות עקובי דם נוספים.

מתיחות בין ישראל לאש"ף

במהלך תקופת הפסקת האש המתוחה בין ישראל לאש"ף, החל מאוגוסט 1981 עד מאי 1982, תקף אש"ף את ישראל רק פעם אחת, משטח לבנון, בתגובה לתקיפה ישראלית בלבנון, לאחר פיגוע טרור באוטובוס בירושלים. הסכם הפסקת האש היה בעייתי בכך שאפשר לישראל ולאש"ף לפרשו בדרכים שונות. בעוד ישראל טענה כי על אש"ף נאסר לפעול נגד ישראל מכל מקום, הרי שיאסר ערפאת לא חש עצמו מחויב שלא לתקוף את ישראל משטחים שאינם לבנון (קרי, הארגון יכול לפעול משטחי ירדן, למשל). ערפאת המשיך לעודד פעילות טרוריסטית מה"שטחים", וראה בתקיפה ישראלית בלבנון, בתגובה לפיגועים כאלו, הפרה של הפסקת האש. כך, ישראל המשיכה לסבול מפעילות טרוריסטית, אותה סירב ערפאת לגנות, לאורך הפסקת האש. ישראל עצמה, ביצעה מספר הפרות בהמשך ביצוע גיחות צילום לצורכי מודיעין, ושימוש במים שנחשבו ללבנוניים בעיני האו"ם.

לאור המשך התקפות הטרור, פעל שר הביטחון דאז אריאל שרון לגיבוש מתקפה שנייה על לבנון. ברצונו היה לגרש באופן סופי את אש"ף מבסיסיו בלבנון ולחסל את הנהגת אש"ף, ולצורך זה להגיע עד מערב ביירות, בה שכנו הבונקרים של הארגון. שרון גם היה מעוניין להבטיח את בחירתו של בשיר ג'ומייל לנשיאות, שבתורו עתיד היה להסכים לחתום הסכם שלום עם ישראל . הצעתו של שרון הועלתה בכנסת בדצמבר 1981, אולם היא זכתה להתנגדות רבה, וראש הממשלה דאז, מנחם בגין דחה אותה.

בתגובה להתנקשות בשגריר ישראל בבריטניה, שלמה ארגוב ב-3 ביוני 1982, בידי טרוריסטים מארגון אבו נידאל, הפרו-עיראקי, ישראל הפציצה מספר בסיסים של אש"ף ושל החזית הפופולרית לשחרור פלסטין בביירות, בתגובה למתקפה זו הפגיז אש"ף יישובים ומרכזי אוכלוסייה בצפון ישראל בהפגזה רחבת היקף וחסרת תקדים בתולדות הסכסוך. בתגובה להתקפה זו ולהתנקשות בשגריר ישראל בבריטניה, פתחה ישראל במבצע שלום הגליל אשר לימים זכה לשם מלחמת לבנון הראשונה.

השלב השלישי בלחימה: 1982-1984

הפלישה הישראלית

ב-6 ביוני 1982 פתחה ישראל במבצע שלום הגליל, בתקיפת בסיסי אש"ף בלבנון. כוחות צה"ל התקדמו תוך יממה למרחק של 40 ק"מ בתוך לבנון, והגיעו למזרח ביירות, בתמיכה בשתיקה של המנהיגים המארונים, והמיליציות הנוצריות. חיילי צה"ל התקבלו בחום על ידי האוכלוסייה השיעית הענייה בדרום, לאור התנהלותם הסוררת של הלוחמים הפלסטינים בסביבת מחייתם.

התוכנית שהוצגה ואושרה על ידי הקבינט הייתה מוגבלת בהיקפה, היא כללה כניסה של 40 ק"מ לתוך לבנון, הריסת מסתורי ובסיסי אש"ף, והרחבת רצועת הביטחון שהוקמה לאחר מבצע ליטני כך שישובי הצפון, לא יימצאו בטווח פגיעת טילי אש"ף. אולם פקודותיו של הרמטכ"ל רפאל איתן, ושל שר הביטחון אריאל שרון היו להתקדם ישירות לביירות, בהתאם לשאיפתו הקודמת של שרון. לאחר תחילת הפלישה, באותו היום, מועצת הביטחון העבירה החלטה נוספת (החלטה 509) שקראה להפסקת האש, והסגת כל כוחות צה"ל מלבנון. ב-8 ביוני, מועצת הביטחון ניסתה להעביר החלטה נוספת בנושא, שחזרה על הדרישה להסגת הכוחות, אולם ארצות הברית הטילה עליה וטו (יש המפרשים צעד זה, כהסכמה שבשתיקה מצד ארצות הברית לפעולות ישראל).

בימיה הראשונים של הלחימה התקדם צה"ל לעומק לבנון, אך עדיין נותרו מובלעות (בייחוד במחנות הפליטים הפלסטינים) בשליטת אש"ף, מהן הלוחמים הפלסטינים יצאו למתקפות נגד ישראל. בקרבות אוויר ושריון, הדפו הכוחות הישראליים את הצבא הסורי. לאחר הפגזה ישראלית את עמדות הנ"מ שהציבו הסורים, הוזנקו לשמי לבנון עשרות מטוסים סוריים, בקרב האווירי הגדול בהיסטוריה, הופלו 47 מטוסים סורים, ואף לא מטוס ישראלי אחד. לאור לחץ פוליטי מתמשך, חתמה ישראל על הסכם הפסקת אש עם סוריה ב-11 ביוני, ומיקדה את מאמציה מול אש"ף.

עד 15 ביוני 1982 התבצרו כוחות צה"ל סביב הבירה הלבנונית. ארצות הברית קראה לנסיגת אש"ף מלבנון, ושרון הורה על הפצצת מערב ביירות, בה נמצאו ביצוריהם של 16,000 לוחמי אש"ף ששהו בעיר. ערפאת מצידו, ניהל משא ומתן בנסיון לחלץ את כוחותיו מהאסון הפוליטי - ניסיון שצלח עם הגעתו של הכוח הבינלאומי, שהגיע כדי לפנות את לוחמי אש"ף.

הלחימה בביירות גבתה של חייהם של כ-6,700 איש, מתוכם כ-80 אחוזים אזרחים, לאש"ף נהרגו כ-1,100 לוחמים, ולישראל 88 חיילים. מחיר הדמים היה גבוה, בשל קרב ההפגזות שהתנהל בין הצדדים, במסגרתו אש"ף הפגיז שכונות נוצריות של הבירה, וישראל החלה בתגובה להפציץ מהאוויר את מסתורי אש"ף.

משא ומתן להפסקת אש
ב-26 ביוני הועלתה הצעה נוספת על שולחן מועצת הביטחון של האו"ם, שקראה ל"נסיגה מיידית של הכוחות הישראלים, המעורבים (בלחימה) סביב ביירות, ולהתרחקות של 10 ק"מ מפרבריה של העיר, ונסיגה בו זמנית של הכוחות הפלסטיניים החמושים מביירות, שצריכים לעזוב למחנותיהם הקיימים (מחנות הפליטים בלבנון)". ארצות הברית הטילה וטו גם על החלטה זו, מאחר ש"מדובר בנסיון ברור להשאיר את אש"ף ככוח פוליטי בר קיימא", בראייתם. 

בסופו של דבר, ב-12 באוגוסט, על רקע המשך ההפגזות הישראליות את מערב ביירות, הושגה הסכמה בין הצדדים, שהביאה לקיצו את המצור בן 70 הימים על ביירות. במסגרת ההסכמה, כוחות צה"ל ואש"ף יסגו מלבנון. כוח רב-לאומי, שיורכב מכוחות מארינס אמריקנים ויחידות צרפתיות ואיטלקיות, יוודא את עזיבתם של לוחמי אש"ף, ויספק הגנה לאזרחים. הכוח הרב-לאומי הגיע לביירות ב-20 באוגוסט, כדי לפקח על עזיבת אש"ף את לבנון, ותיווך אמריקני במגעים הוביל לנסיגת כוחות אש"ף וסוריה מביירות.

טבח סברה ושתילה

ישראל טענה כי כ-2,000 לוחמי אש"ף עדיין שוהים במחנות הפליטים הפלסטיניים בפאתי ביירות. ב-12 בספטמבר אישר הנשיא הלבנוני באשיר ג'ומאייל, שנבחר לתפקידו תחת חסות ישראל ב-23 באוגוסט את שליחתם של חיילי הפלנגות הנוצריות למחנות הפליטים. ב-14 בספטמבר ג'ומאייל נהרג בהתנקשות, שבוצעה בהוראת דמשק.

עם כניסת צה"ל למערב ביירות, ב-15 בספטמבר, הכוחות ספגו אש מכיוון מחנות הפליטים בפאתי ביירות. 
לאחר שהתייעצו עם מנהיגי הפלנגות, שרון ורפאל איתן עקפו את הקבינט ואת הסכם הפסקת האש, בהוראה לחיילי צה"ל לסייע להעברתם של כ-200 חיילי פלנגות למחנות הפליטים בפאתי הבירה. הכוחות הישראלים לא הורשו להיכנס למחנות, וב-16 בספטמבר בשעה 18:00 נכנסו כוחות הפלנגות לארבעת המחנות סברה, שתילה, בורג' אלבראג'נה ואלפאכהאני. הכוחות נותרו במקום עד עלות השחר ב-19 בספטמבר, תוצאות שהותם במקום החלו להחשף במהרה - מאות פליטים פלסטינים נרצחו, ולהערכת ישראל אף לא לוחם אש"ף אחד נהרג. מספר ההרוגים נע בין 680 לכ-3,000; ההערכה הלבנונית הרשמית קבעה כי מספר ההרוגים עמד על 857.

ועדת החקירה הממלכתית לבירור נסיבות הטבח, ועדת כהן קבעה כי שרון ואיתן היו אחראים באופן לא ישיר לרציחות, מאחר שהיו צריכים להבין מה עלול להתרחש עם הכנסת לוחמי מיליציות נוצריות למחנות פליטים פלסטיניים. הוועדה המליצה על פיטוריו של אריאל שרון, ובעקבות החלטת הממשלה, הוא הועבר מתפקידו, והפך לשר בלי תיק.

הטבח עורר סערה בינלאומית, ורבים בקהילה הבינ"ל סברו כי עליהם לפעול לייצובה של לבנון. כתוצאה מכך, הכוח הרב-לאומי שהחל לסגת מלבנון, לאחר פינוי אש"ף, חזר ללבנון ככוח לשמירת שלום. אמין ג'ומאייל נבחר על ידי הפרלמנט הלבנוני למחליפו של אחיו כנשיא.

הסכם ה-17 במאי

ב-17 במאי 1983 חתמו נשיא לבנון אמין ג'ומאייל, ישראל וארצות הברית על הסכם שקבע כי עם נסיגת הכוחות הישראליים, סוריה גם כן תסיג את כוחותיה; נטען כי ישראל וארצות הברית הפעילו מכבש לחצים על ג'ומאייל כדי שישלים עם ההסדר. ההסכם קבע כי "מצב המלחמה בין ישראל ללבנון הסתיים, ואינו קיים עוד", וכך כביכול היווה הסכם שלום בין המדינות. מוסלמים לבנוניים רבים, ראו בהסכם ניסיון של ישראל לזכות בשליטה קבועה על דרום לבנון, וההסכם הצטייר בעולם הערבי כהסכם כניעה כפוי. אמין ג'ומאייל הואשם בבגידה בעמו, המתחים בלבנון התעצמו עוד יותר. סוריה התנגדה בחריפות להסכם, וסירבה לדון בסוגיית הנסיגה, וכך מנעה התקדמות ביישום ההסכם.

מלחמת ההרים

באוגוסט 1983 הסיגה ישראל את כוחותיה ממחוז הרי השוף (דרומית-מזרחית לביירות), ונותרה רק ברצועת הביטחון (בה תמצא תוך הפרת החלטה 425 של מועצת הביטחון, עד שנת 2000). בנסיגתה מהשוף, ישראל הסירה את החיץ האנושי של חייליה שניצב בין המיליציות הנוצריות לבין הדרוזים, וגרמה לסבב לחימה נוסף, שזכה לכינוי "מלחמת ההרים". עד ספטמבר, הדרוזים הצליחו להשתלט כמעט על כל השוף.

הלחימה מתגברת

התמוטטתו למעשה של הצבא הלבנוני בפברואר 1984, בעקבות עריקתם של יחידות מוסלמיות ודרוזיות למיליציות, ערערה עוד יותר את יציבות הממשלה. עם נסיגתם הקרבה של הנחתים האמריקנים, סוריה והקבוצות המוסלמיות הגבירו את הלחץ על ג'ומאייל. ב-5 במרץ ממשלת לבנון ביטלה את הסכם 17 במאי, והכוחות נסוגו מספר שבועות לאחר מכן.

במהלך תקופה כיאוטית זו, החלו התקפות הטרור נגד גופים אמריקניים ומערביים, כדוגמת התקפת הטרור  ב-18 באפריל 1983 על שגרירות ארצות הברית במערב ביירות שגרמה למותם של 63 איש. לאחר ההתקפה, נשיא ארצות הברית רונלד רייגן הורה על הפצצת עמדות הדרוזים, שגרמו לפגיעתם של רבים, מרביתם אזרחים; בתגובה לתקיפה זו בוצע פיגוע נוסף. ב-23 באוקטובר 1983, פיגוע טרור קטלני (מהראשונים של הארגון בהתהוות - חזבאללה) במטה הכוח הרב לאומי, גרם למותם של 241 נחתים, ו-58 חיילים צרפתיים, בתגובה צרפת תקפה מהאוויר עמדות של משמרות המהפכה האיראניים בבקאע. פיגועי טרור אלו ונוספים, גרמו לנסיגת הכוח הרב לאומי בפברואר 1984. עם זאת, ההתקפות נגד מטרות מערביות נמשכו.

בשנים אלו, החל להתהוות ארגון החזבאללה כקואליציה רופפת של קבוצות שיעיות שהתנגדו לכיבוש הישראלי, ופרשו מארגון אמל של נביה ברי. הקבוצה שאבה את השראתה מהאסלאם המהפכני השיעי של המהפכה האיראנית ב-1979, וזכתה לסיועם של כ-1,000 חברי משמרות המהפכה האיראניים שהגיעו מאיראן דרך סוריה ללבנון ביולי 1982. בסיוע איראני, מספר גדול של שיעים מנוכרים, עניים ולעתים חסרי בית החלו לתמוך בתנועה, שהזרוע הצבאית שלה, הפכה לאחד מהארגונים הלוחמים החזקים ביותר בשלהי המלחמה, ובשנים לאחר מכן.

השלב הרביעי בלחימה: 1985-1988

מלחמת המחנות

בין 1985 ל-1989, הסכסוך העדתי התעצם, ומספר נסיונות לפיוס לאומי כשלו. קרבות עזים התנהלו במלחמת המחנות בשנים 1985-1986, בעת שקואליציה של מיליציות בתמיכת סוריה, בהובלת אמל ניסו לגרש את לוחמי אש"ף ממאחזיהם. אלפי פלסטינים נהרגו בקרבות אלו, והמחנות סברה, שתילה, ובורג' אל-ברנג'ה נחרבו כמעט עד היסוד.

הלחימה המסיבית פרצה בביירות ב-1987 כאשר פלסטינים, לוחמי שמאל ודרוזים התאחדו נגד אמל, וכך גרמו להתערבות נוספת של סוריה, שתמכה במיליציה השיעית, באותה העת. עימותים אלימים פרצו בביירות גם ב-1988 בין אמל לבין חזבאללה (שני ארגונים שיעים, שנאבקו על דומיננטיות מדיניותם, אמל המתונים יותר, וחזבאללה הקיצוניים). חזבאללה הצליחה לחשוב מספר חלקים של הבירה, שבעבר היו בשליטת אמל, ולראשונה הפכה לכוח משמעותי בביירות.

ממשלת מישל עאון

בה בעת, ראש ממשלת האחדות הלבנונית (שהוקמה לאחר כישלונות הפיוס הלאומי ב-1984), ראשיד כראמה נרצח בהתנקשות מוצלחת ב-1 ביוני 1987. תקופת כהונתו של הנשיא אמין ג'ומאייל פגה בספטמבר 1988. לפני שעזב את תפקידו, הוא מינה מארוני נוצרי אחר, גנרל בצבא הלבנוני, מישל עאון, לתפקיד ראש הממשלה, זאת בניגוד לאמנה הלאומית, ששמרה תפקיד זה למוסלמי סוני.

המחנה המוסלמי התנגד לכהונתו של עאון כראש ממשלה, ראו במינוי כהפרה של האמנה הלאומית, ותמכו בסלים אל-חוס הסוני, כמחליפו של כראמה. לבנון לפיכך, התחלקה בין ממשלת הצבא הנוצרית במזרח ביירות, לשלטון האזרחים הסוני במערב הבירה.

העימות באותה התקופה החמיר עוד יותר, לאור התערבותה הגוברת של עיראק בזירה הפנים לבנונית, בשל רצונו של סדאם חוסיין להאבק באיראן, עמה ניהל מלחמה באותה העת, גם בזירות אחרות. כדי להחליש את השפעתה של איראן בלבנון, על ידי אמל וחזבאללה, עיראק תמכה בקבוצות הנוצריות, ועאון זכה לתמיכתו בין השנים 1988-1990 .

"מלחמת השחרור" של עאון

במרץ 1989 הכריז עאון על תחילתה של "מלחמת השחרור" נגד סוריה והמיליציות התומכות בהם בלבנון. כתוצאה מכך, התגבר לחצה של סוריה על מעוזם של צבא לבנון, ושל המיליציה של עאון במזרח ביירות. למרות זאת, דבק עאון ב"מלחמת השחרור", בטענה כי הוא נלחם עבור עצמאותה של לבנון נגד משטרו של חאפז אל-אסד. נוצרים רבים תמכו במאבקו של עאון, אך הציבור המוסלמי ראה בו מנהיג עדתי, והם לא בטחו בכוונותיו. על כל זאת, לערעור לגיטימיות שלטונו של עאון, תרם גם קיומה של הממשלה הסונית בראשות סלים אל-חוס.

הסכם טאיף

הסכם טאיף שנחתם באוקטובר 1989 סימן את ראשית סיומה של מלחמת האזרחים. בינואר באותה השנה, וועדה שהוקמה על ידי הליגה הערבית, בראשות כווית, שכללה גם את סעודיה, אלג'יריה ומרוקו, החלה לגבש פתרונות לעימות המתמשך. במסגרת הנסיונות להגיע להסכמה ופתרון, נפגשו מספר חברי פלמנט לבנונים בטאיף, סעודיה, בה הם הגיעו ל"הסכם הפיוס" באוקטובר. ההסכם, שנחתם בעקבות החלשותו של המחנה הנוצרי, העניק לסוריה השפעה רבה בענייניה של לבנון. עם חזרתם של חברי הפרלמנט ללבנון, הוא אושר על ידי הפרלמנט ב-4 בנובמבר, ורנה מעווד נבחר לנשיא על ידי המחוקקים ביום למחרת. המנהיג הצבאי במזרח ביירות, מישל עאון, גינה את הסכם טאיף, וסירב להכיר במאועד כראש הממשלה.

מאועד נהרג בהתנקשות 16 ימים לאחר מכן, בפיצוץ מכונית תופת ב-22 בנובמבר בעת ששיירתו חזרה מחגיגות יום העצמאות הלבנוני. הוא הוחלף באליאס הראווי (שנותר בתפקידו עד 1998). עאון המשיך לעמוד בסירובו להכיר בבחירות, ופיזר את הפרלמנט.

הלחימה במערב ביירות
ב-16 בינואר 1990 הורה הגנרל עאון לתקשורת הלבנונית להפסיק להשתמש במילים "נשיא" או "שר" בהתייחסות להראווי, ומשתתפים אחרים בממשלה שקמה לאחר הסכם טאיף. הכוחות הלבנונים, שהפכו לכוח יריב לעאון בחלקים הנוצריים של ביירות, מחו על דרישה זו בהשעיית כל שידוריהם. עאון סגר מספר עיתונים אחרים, שסירבו להענות לדרישתו. המתח עם הכוחות הלבנונים גבר, ועאון חשש כי המיליציה מתכננת לבוא בברית עם ממשלת הראווי.

בחודשים הראשונים של 1990 התעמתו כוחותיו של עאון עם הכוחות הלבנונים, לאחר שעאון טען כי זהו אינטרס לאומי "לאחד את הנשקים" של הממשלה (כלומר, הכוחות הלבנונים צריכים להכיר בו כראש המדינה). קרבות עזים ניטשו במזרח ביירות, ולמרות שנראה היה בהתחלה כי ידם של הכוחות הלבנונים על העליונה, הלחימה הבין-נוצרית בסופו של דבר החלישה את המיליציה, שאז החליטה לפנות לסוריה בבקשת תמיכה.

במהלך אוגוסט 1990, הפרלמנט הלבנוני, שלא קיים את דרישתו של עאון להתפזר, והנשיא החדש הסכימו לשינויים בחוקה, ששיקפו את הרפורמות הפוליטיות שנדרשו בהסכם טאיף (בייחוד תיקון של סעיף 95 בחוקה, שעוסק בהרכב הפרלמנט; התיקון קבע כי העדות הדתיות תיוצגנה באופן שווה במוסדות הפוליטיים הלבנוניים). הפרלמט הורחב ל-128 מושבים, ובפעם הראשונה חולקן המושבים באופן שווה בין הנוצרים למוסלמים (בעוד שלפני כן, היחס היה 5:6 לטובת הנוצרים).

עם התמקדותו של סדאם חוסיין בכווית, הסיוע העיראקי לכוחותיו של עאון התדלדל.

טבח ה-13 באוקטובר
ב-13 באוקטובר פתחה סוריה במבצע מסיבי של צבא היבשה, חיל האוויר ובנות בריתה הלבנוניות נגד מאחזו של עאון סביב ארמון הנשיאות. במהלך הלחימה, טוענים חסידיו של עאון, כי מאות מתומכיו של עאון הוצאו להורג, ושליטתה של סוריה בבירה הושלמה. עאון ברח לשגרירות הצרפתית בביירות, ולאחר מכן גלה לפריז. הוא שב מגלותו רק עם סיום הכיבוש הסורי הצבאי בלבנון, במאי 2005.

הסופר ויליאם האריס טוען כי המבצע הסורי לא יכול היה להתבצע מבלי הסכמתה של ארצות הברית, שתשכנע את ישראל שלא לתקוף את המטוסים הסורים הקרבים לביירות. לטענת האריס, בתמורה הבטיחה דמשק את תמיכתה במלחמת המפרץ נגד סדאם חוסיין, בעת בה לממשל בוש האב היה חשוב לזכות בתמיכת המדינות הערביות במלחמה. מישל עאון טען ב-1990 כי "ארצות הברית מכרה את לבנון לסוריה"

סיום הקרבות

במרץ 1991 העביר הפרלמנט הלבנוני חוק שהעניק חנינה לכל הפשעים הפוליטיים שבוצעו במהלך המלחמה. החנינה לא כללה את הפשעים שבוצעו נגד דיפלומטים זרים, ופשעים מסוימים אחרים שהופנו על ידי הקבינט הלבנוני לבית המשפט העליון בלבנון. במאי 1991 מרבית המיליציות (למעט חזבאללה שהושאר על מנת להילחם בישראל) פורקו. צבא לבנון החל בשיקום איטי, כמוסד הלא עדתי היחיד במדינה.

אחרית דבר

מאז תום המלחמה ערכו הלבנונים מספר בחירות, מרבית המיליציות נחלשו או פורקו, וצבא לבנון הרחיב את שליטת הממשלה לכשני שלישים משטחה של המדינה אולם כתוצאה מהרכבו (רובו, נכון ל-2009, שיעי) מהווה כוח נייטרלי במיוחד ביחס לחזבאללה. עם זאת השפעתה של סוריה התגברה בצורה מהותית והיא הפכה לשליטה של לבנון בפועל במשך 15 השנים שלאחר סיום המלחמה ורק באמצע 2005 פינתה את כוחותיה מלבנון. ישראל שנכנסה ללבנון במהלך מלחמת האזרחים נסוגה ממנה לבסוף בשנת 2000 וצבא לבנון החל להתפרס לראשונה מזה שלושה עשורים גם בדרום לבנון, פריסה שהואצה בעקבות מלחמת לבנון השנייה ב-2006.

לבנון עדיין נושאת את הצלקות ממלחמת האזרחים. מוערך שבסה"כ יותר מ-100,000 איש נהרגו, 100,000 סובלים ממומים בעקבות הלחימה. כ-900,000 איש (חמישית מכלל האוכלוסייה לפני המלחמה) הונסו מבתיהם במהלך המלחמה. אלפי מוקשים עדיין קבורים באדמות לבנוניות שהיוו בעבר סיבות לסכסוך בין המחנות. אלפי לבנונים שנחטפו במהלך המלחמה, לא שבו עדיין לבתיהם.

השפעה נוספת וקטלנית של המלחמה היא הפיכתן של מכוניות התופת לכלי מועדף על ידי הטרוריסטים ברחבי העולם, לאור האפקטיביות שלהן במהלך המלחמה. במהלך 15 שנות הלחימה התפוצצו לפחות 3,641 מכוניות תופת, וגרמו למותם של 4,386 אנשים ולפציעתם של אלפים נוספים.

לבנון התקדמה בשיקום המדינה עצמה, מוסדותיה הפוליטיים וריבונותה הלאומית עם תום המלחמה. כיום, המערכת הפוליטית בלבנון מעניקה למוסלמים יותר השפעה על התהליכים המדיניים, אם כי ישנם רבים הטוענים כי ההסדרים שהושגו, מיסדו את החלוקה העדתית בלבנון.

אש"ף, שנאלץ לצאת מלבנון בעקבות פלישתה של ישראל, נחלש בצורה משמעותית ונאלץ לחתום על הסכמי אוסלו אשר אפשרו לו לבנות מוקד כוח חדש בשטחים. מלחמת האזרחים הגבירה את השנאה כלפי הפלסטינים בלבנון וכיום מצבם חמור יותר מאשר לפניה.

לקריאה נוספת
*אשר דני,"הפלישה הסורית ללבנון - מהלכים צבאיים כמכשיר מדיני", מערכות 256, יוני 1977, עמ' 7.
* אשר דני,הפעלת כוח משוריין בהר - המעורבות הצבאית הסורית בלבנון (1976-1975), מערכות, תל - אביב, 1985.
*יאפ, מלקולם א'. המזרח הקרוב למן מלחמת העולם הראשונה
*אמיר, אהרן (עורך). לבנון ארץ עם מלחמה
*ברק, אורן. סיומה של מלחמת האזרחים בלבנון (1975-1990), בתוך: המזרח החדש, כרך 41, 2000
*רבינוביץ' איתמר, וזמיר, חנה. מלחמה ומשבר בלבנון. תל אביב 1982
*ארנון, אדם. למות בבירות, הוצאת אסטרולוג 2007

קישורים חיצוניים

 - קטע מתוך הלקסיקון פוליטי של העולם הערבי מאת יעקב שמעוני
 - כתבתו של יוסי מלמן בעיתון הארץ מיום 22.05.2000
, באתר צה"ל

הערות שוליים



 

פוטין (Poutine) הנו מאכל תפוחי אדמה, גבינה ורוטב שמוצאו בקוויבק.

הפוטין הופיע לראשונה בשנות ה-50 של המאה ה-20 בחבלים הכפריים של קוויבק ומקורו לוט בערפל. ישנם מספר אנשים הטוענים להמצאתו, אחת הגרסאות הפופולריות ביותר טוענת שהמאכל הומצא במקרה, בעת שפתיתי גבינה נשפכו מעל צלחת של צ'יפס חם של אחד הסועדים. לפי גרסה זו הרוטב התווסף מאוחר יותר על מנת לשמור את התבשיל חם לאורך זמן.

גרסאות של פוטין נמכרות במסעדות של רשתות המזון המהיר בקנדה (מקדונלד'ס, ARBY'S, DQ ואחרות).

גרסה של פוטין עם רוטב עגבניות במקום רוטב בשרי נקראת "פוטין איטלקי".


 

קובי ניב (נולד בנתניה ב-8 בנובמבר 1947) הוא סאטיריקן, תסריטאי, סופר ומבקר אמנות ישראלי.

בתחילת שנות השבעים למד ניב פסיכולוגיה באוניברסיטה העברית בירושלים. באותה עת החל לכתוב טורים סאטיריים בשבועון הסטודנטים "פי האתון". לאחר-מכן ייסד וערך מדור סאטירי באותו עיתון, ובו כתבו בין השאר גם אפרים סידון, ב. מיכאל, וחנוך מרמרי, שבהמשך כתבו יחד עם ניב את המדור הסאטירי "זו ארץ זו?" בשבועון "העולם הזה". לאחר מלחמת יום הכיפורים הוציאה החבורה לאור ספר סאטירי בשם "זו ארץ זו", שאוייר בידי דודו גבע.

בעקבות הצלחותיהם נקראו ניב, מרמרי, סידון ומיכאל על ידי מפיק הטלוויזיה מרדכי קירשנבאום להפיק עבורו מגזין סאטירי, וכך נולדה התוכנית הסאטירית הנודעת "ניקוי ראש". עם רדתה של התוכנית, פנה ניב לעבוד בטלוויזיה החינוכית, שם כתב את הפרקים הראשונים של התוכנית זהו זה, שברבות הימים הפכה לתוכנית הומור וסאטירה פופולרית. ניב כתב שנים ארוכות ל"זהו זה", ובין השאר כתב שם את פינת הטיולים של יאצק (שלמה בר-אבא), ואת פינת הלשון "סערה בכוס תה" (ממנה זכור הביטוי "זה לא אני, זה פופטיץ" כסמל לביורוקרטיה העצלה). בסוף שנות השבעים היה ניב שותף בכתיבת התסריט (במיוחד הדיאלוגים) לסרטו של ג'אד נאמן "מסע אלונקות".

בהמשך דרכו בעיתונות הכתובה כתב ניב מדור סאטירי במוסף "הארץ", ולאחר מכן החל לפרסם ביחד עם דודו גבע רצועות קומיקס במקומוני רשת שוקן - "אהלן וסהלן" ב"כל העיר" הירושלמי ו"יוסף ואחיו" ב"העיר" התל אביבי. ניב וגבע פירסמו יחדיו ארבעה ספרי קומיקס - "ספר מגוחך", "בנו של מגוחך", "מגוחך בעורף האויב", ו"אהלן וסהלן במערב הפרוע", ושלושה ספרי ילדים - "ברטה השמנה", "עצרת הינשופים" ו"הפיל מניו-יורק". ניב כתב בעצמו שני ספרי ילדים נוספים, שאויירו בידי אורה איל - "אבא סבבה" ו"האשה הכי כועסת בעולם", וכן את "הספר הלא נכון", שאייר נעם נדב. כמו כן, כתב ניב על פי ספרו של יוסי אלפי את הצגת הילדים המוזיקלית "המלך הלך לישון" - אודות מלך שהלך לישון ושריו, יועציו ונתיניו אינם יודעים מה לעשות - שזכתה ב"פרס כינור דוד".

בשנות השמונים כתב ניב בעיתון "חדשות" טור פמיניסטי, שאסופה ממנו יצאה לאור בשנת 1991 בספר "פמיניסט". הוא כתב וערך מדורים סאטיריים בעיתונים רבים, וכמו כן יזם, הקים וערך את מוסף הפנאי "עכבר העיר" המצורף למקומון "העיר".

מאז ראשית שנות השמונים לימד ניב כתיבת תסריטים בחוג לקולנוע באוניברסיטת תל אביב. החל משנת 2000 שימש כראש מגמת התסריטאות, וב-2009 הוחלף על ידי אסף צפור. כמו כן, הוא מעביר קורסים בנושא קולנוע ותסריטאות במדרשת בית ברל, ובעבר גם באוניברסיטת בן-גוריון בנגב.

ניב כתב את התסריט לסרט "ארץ חדשה" שיצא ב-1994 ואת התסריט לסרט "שואה טובה" לפי סיפור מאת גבריאל (פטיה) דגן.

הוא פרסם חמישה ספרים בתחום הקולנוע – "איך לכתוב תסריט" (1994); "על מה הסרט הזה?" (1999) - שבו מנתח ניב חמישה סרטים ישראליים; "החיים יפים, אבל לא ליהודים" (2000) - ביקורת על הסרט "החיים יפים", שאף הופיעה בארצות הברית באנגלית תחת השם "Life is beautiful, but not for Jews"; "תסריטאות - המדריך השלם לכתיבת תסריט" (2004) ו"עבר שחור, עתיד ורוד - החזון ההומוסקסואלי של גל אוחובסקי ואיתן פוקס" (2011) המנתח את הסרט ללכת על המים.

כיום משמש ניב כמבקר התיאטרון של היומון הכלכלי "גלובס" וכמו כן כותב אחת לשבוע (בדרך כלל בימי שני) מאמר במדור "דעות" של העיתון "מעריב".

לקריאה נוספת
* זיוה בן-פורת, "האידיום הישראלי של דודו גבע וקובי ניב: על טיבם ומעמדם של 'ספר מגוחך' ו'בנו של מגוחך'", סימן קריאה 18 (1986) עמ' 214-189

קישורים חיצוניים
* 
* בגלובס
* בnrg
* נטע הלפרין,, עכבר העיר, 11 במרץ 2011
* 
* רונית רוקאס,, עכבר העיר, 7 בספטמבר 2011

הערות שוליים


 

 


מחמצת שאור היא תערובת חמוצה המוכנסת לעיסה וגורמת לתסיסת הבצק ולתפיחתו. בצק זה משמש להכנת לחמי שאור המאופיינים בטעם חמצמץ.

את עיסת המחמצת, הידועה גם כ"סטארטר", מכינים מקמח, ממים ומשמרים בתנאים מוגדרים:
גידול ראשוני מהיר של השמרים כשהקמח משמש להם כמזון, ולאחריו שמירה על השמרים בקירור, והאכלתם בקמח נוסף כל פרק זמן קצוב (פעמיים בשבוע אם השאור נשמר בקירור). כתגובה לתנאי גידול אלו, השמרים מייצרים חומצות המקנות לבצק המוכן על בסיס תערובת זו את טעמו הייחודי. לרוב משתמשים רק בחלק מהעיסה לצורך הכנת לחם, ואילו את יתרת העיסה ממשיכים "להאכיל" ולגדל עד לשימוש הבא.

קיימות מאפיות המתמחות בלחמי שאור, המתגאות במחמצת בת עשרות שנים. הטעם הייחודי של מחמצת שאור נקבע לפי זן השמרים, הקמח המשמש להאכלתם, המים ואף זיהום האוויר במקום הגידול.

מבין זני השמרים המשמשים להכנת מחמצת שאור, אחד המפורסמים הוא "שאור סן פרנסיסקו", הידוע בטעמו הדומיננטי.

קישורים חיצוניים
* טלי ואורי מאיר-צ'יזיק,, באתר ynet
* מדריך להכנת שאור ביתי,
* גלי וולוצקי,, כלכליסט, 20 בספטמבר 2011
* גלי וולוצקי,, כלכליסט, 20 בספטמבר 2011
* לחם שאור-בפשטות http://hadasseor.weebly.com



בטי נעמי גולדשטיין פרידן (באנגלית: Bettye Naomi Goldstein Friedan; 4 בפברואר 1921 - 4 בפברואר 2006), פמיניסטית אמריקאית, פעילה חברתית וסופרת.

חייה
פרידן נולדה בפאוריה שבמדינת אילינוי. בצעירותה הייתה פעילה בחוגים מרקסיסטיים ויהודיים. למדה ב-Smith College, שם ערכה את עיתון הקמפוס וסיימה את לימודיה בהצטיינות יתרה בשנת 1942. 

לאחר סיום לימודיה למדה פרידן תואר שני בפסיכולוגיה באוניברסיטת ברקלי, אך סירבה לקבל מילגה ללימודי המשך, ועזבה את ברקלי לטובת עבודה עיתונאית בעיתונים שמאלניים ושל איגודי עובדים. בשנת 1947 היא נישאה לקרל פרידמן ויחד השמיטו את ה"מ" ושינו את שם המשפחה לפרידן. נישואים אלה נמשכו עשרים שנה, וסופם בהאשמות הדדיות באלימות פיזית. בשנת 1952 פוטרה פרידן מה-UE News בעודה בהיריון עם ילדה השני. במהלך העשור הבא של חייה הייתה פרידן עקרת בית.

למפגש המחזורים החמישה עשר של הקולג' שלה, ערכה פרידן סקר על בוגרי Smith College, אשר התמקד בתקופת לימודיהם, החוויות שלאחר סיום לימודיהם ומידת שביעות הרצון שלהם מחייהם באותה עת. המאמר על מחקרה זה, אשר הצביע על הפוטנציאל האבוד של חברותיה ללימודים ושל סטודנטיות בקולג' באותה עת, הוגש לעיתון נשים בשנת 1958, אך עורכי העיתון טענו שהמאמר כתוב מנקודת מבט פמיניסטית מדי ואיימו לדחות אותו מסיבה זו. בטי פרידן סירבה להכניס שינויים במאמרה, משכה את מאמרה וניסתה להרחיבו לכדי ספר. 

ספר זה, "המיסטיקה הנשית" (The Feminine Mystique), פורסם בשנת 1963. הוא תיאר את תפקידן של הנשים בחברות תעשייתיות בכלל ותפקידן כעקרות בית במשרה מלאה בפרט, אותו ראתה פרידן כתפקיד חונק. הספר היה לרב-מכר פמיניסטי. 

לפרידן הוצעו משרות אקדמיות. עם ספריה האחרים נמנים "השלב השני (The Second Stage)", אותו כתבה בנימה פחות רדיקלית, "זה שינה את חיי (It Changed My Life)" והאחרון "התחדשות: המעבר לגיל השלישי (The Fountain of Age)" שראה אור בעברית. 

ביחד עם פאולי מאריי, הכומר האישה האפרו-אמריקאית האפיסקופלית הראשונה, הקימה פרידן את "ארגון הנשים הלאומי האמריקאי" והייתה נשיאתו הראשונה (בין השנים 1970-1966). הארגון פעל לשוויון הזדמנויות לנשים, הן בתחומי התעסוקה והן בתחומי הפוליטיקה.

בטי פרידן נחשבת לאחת מהפמיניסטיות המשפיעות ביותר של המחצית השנייה של המאה ה-20.

קישורים חיצוניים
* מריון קפלן, 
* 


 
 
 
המיסטיקה הנשית (The Feminine Mystique) הוא ספר מאת בטי פרידן אשר פורסם בשנת 1963. 

"המיסטיקה הנשית" הוא תולדה של מחקר שערכה בטי פרידן בקרב הבוגרות של מחזור שנת 1942 ב-Smith College שבו למדה. רוב הנשים במחקרה הצביעו על חוסר שביעות רצון כללי מחייהן. לפי ממצאיה, שיערה פרידן שרוב הנשים הן קורבנות של תפישות שגויות הדורשות מן הנשים למצוא את זהותן ואת משמעותן בחייהן דרך בעליהן ודרך ילדיהן. 

פרידן מצאה תפיסות אלו במיוחד בקרב קהילות פרבריות מן המעמד הבינוני שלאחר מלחמת העולם השנייה. היא שיערה כי גברים החוזרים ממלחמה מחפשים בנשותיהן דמות אם. בו בזמן, השגשוג הכלכלי בארצות הברית שלאחר המלחמה הוביל להתפתחות של טכנולוגיות חדשות שמטרתן הייתה להפוך את עבודת הבית לפחות קשה, אך בפועל הפכו טכנולוגיות אלו את עבודת הנשים למשמעותית ומוערכת פחות. מבקריה של בטי פרידן טענו שהניתוח שלה איננו מייצג באופן מוצלח נשים ממעמדות אחרים. 



במדעי המחשב, סמפור (מיוונית עתיקה: (σῆμα (sêma - סימן,  (φωρος (phoros - מחסום; באנגלית: Semaphore) הוא מנגנון לסנכרון מספר תהליכים הפועלים במחשב במקביל, ומטרתו לפתור את בעיית המניעה ההדדית (Mutual exclusion). 

הסמפור הוא למעשה הרחבה של מנגנון המנעול, והוא יכול לקבל ערכים שלמים אי שליליים. סמפור בינארי פועל למעשה כמו מנעול.
 
מנגנון הסמפור הומצא על ידי מדען המחשב ההולנדי, אדסחר דייקסטרה, באמצע שנות ה-60, והוא נמצא בשימוש נרחב במערכות הפעלה רבות.

תאור הבעיה ופתרונה באמצעות לולאה
כאשר קיימים מספר תהליכים אשר חולקים ביניהם משאבים משותפים (למשל, תא זיכרון או ) יכולה להיוצר בעיית אמינות של המידע כאשר שני התהליכים ניגשים למשאב משותף ומשנים את תוכנו ללא סדר. 

פתרון של הבעיה נעשה על ידי הגדרת "קטע קריטי", אשר כל אחד מן התהליכים יוכל להיכנס אליו או לצאת ממנו רק לאחר ביצוע מספר פעולות, שמטרתן להבטיח כי בכל נקודת זמן רק תהליך אחד נמצא בתוך קטע הקוד הקריטי שלו. 

פתרונות לבעיה יכללו תמיד המתנה עד אשר תנאי כלשהו יתקיים, כתנאי לכניסת התהליך לקטע הקריטי (עד אשר תנאי כלשהו יתקיים, אל תבצע פעולה). מימוש המתנה כזו יעשה על ידי לולאת while. הבעיה בפתרון זה היא שההמתנה בתוך הלולאה דורשת זמן מעבד. בנוסף לכך, קיימת סכנה כי בעת ביצוע קטע הקוד לכניסה לקטע הקריטי, אשר מורכב ממספר פקודות (או מפקודה אחת אשר מורכבת ממספר פקודות מכונה), "יחטף" המעבד מהתהליך וכך עלול לקרות מצב בו המשך ביצוע התוכנית מסתמך על נתונים לא מעודכנים. 

אחד הפתרונות שהוצעו לבעיה היה הוספת רכיב חומרה אשר מבצע סדרת פקודות בצורה אטומית, אשר לא מאפשרת למערכת ההפעלה (או למתזמן) לקטוע את ביצוע סדרת הפקודות. אולם פתרון זה לא מנע את בזבוז משאבי המעבד בהמתנה לקיום התנאי לכניסה לקטע הקריטי.

פתרון הבעיה באמצעות סמפור
כיום נהוג לפתור בעיה זו על ידי שימוש בסמפור: מעין דגל (flag) אשר כדי לשנות את ערכו התהליך נדרש לבקש זאת ממערכת ההפעלה. במידה והדגל כבר "נתפס" על ידי תהליך אחר, מערכת ההפעלה תעביר את התהליך ל"מצב שינה", ו"תעיר" אותו על ידי משלוח פסיקה ברגע שהדגל "משוחרר" על ידי התהליך שתפס אותו. 

בצורה זו מתאפשר סנכרון ללא בזבוז זמן מעבד, וכן מובטח לנו כי מערכת ההפעלה מפקחת על מצב הדגל ושינוי של ערכו מבוצע בצורה אטומית (לא ניתן לחטוף לתהליך את המעבד בזמן שינוי ערך הדגל).

אופן פעולת הסמפור
הסמפור הוא משתנה היכול לקבל ערכים שלמים לא שליליים (במקרה של סמפור בינארי הוא יכול לקבל שני ערכים בלבד, 0 ו-1). 

על הסמפור מוגדרות שתי פעולות אטומיות: 
# אם ערך הסמפור גדול מ-0 הקטן אותו ב-1 והמשך, אחרת המתן עד שיהיה גדול מ-0, ואז הקטן אותו ב-1 והמשך. 
# הגדל את ערך הסמפור ב-1.

דוגמה לשימוש בסמפור בינארי על מנת לפתור את בעיית המניעה ההדדית כאשר קיימים שני תהליכים החולקים משאב משותף. הסמפור יאותחל ל-1. לפני כניסה של כל תהליך לקטע הקריטי תתבצע הפעולה הראשונה, וביציאה ממנו הפעולה השנייה.

ראו גם
* מנעול (מדעי המחשב)
* בעיית הפילוסופים הסועדים
* בעיית יצרן-צרכן

קישורים חיצוניים
*, אתר הטכניון 


 

 


הרצל עמיקם (ורהפטיג) (1918 - 1986), לוחם מחתרת בארץ ישראל, חבר הלח"י.

נולד בלטביה כהרצל ורהפטיג, בן לזלמן ובלה. אחיו, דוד ורהפטיג, כיהן כנציב בית"ר בלטביה, אסטוניה ופינלנד עם פלישת הכוחות הסובייטים למדינות הבלטיות בשלהי 1939.

הרצל התגייס לבית"ר בגיל 10, ובאוגוסט 1939, עם משב רוחות המלחמה מאירופה, החליט להימלט מלטביה. הוא עזב את חופי אירופה ביום פרוץ המלחמה, 1 בספטמבר 1939, על גבי אוניית המעפילים "נעמי יוליה", שנתפסה על ידי הבריטים ליד חופי הארץ. לאחר תקופת מעצר קצרה במחנה המעצר בעתלית, שוחרר והתגייס לאצ"ל. 

מאוחר יותר נמנה עם חבורת הפורשים מהאצ"ל לטובת הלח"י - לוחמי חרות ישראל מייסודו של אברהם שטרן (יאיר). הרצל בחר בכינוי "עמיקם" וכונה על ידי חבריו למחתרת בשם 'הרצק'ה'. ב-1941 נתפס בנס ציונה על ידי הבריטים, והושם במעצר בכלא מזרע. מאוחר יותר עבר עם העצירים לבית המעצר בלטרון, שם היה ממתכנני הבריחה, בה חפרו הוא וחבריו מנהרה באורך 76 מטרים דרכה נמלטו בליל ה-31 באוקטובר 1943.

עמיקם המשיך בפעילותו בלח"י וב-1944, בשלהי מלחמת העולם השנייה, נשלח על ידי מפקד הלח"י יצחק יזרניצקי (שמיר) לאירופה כדי לייסד שם תא מחתרתי. כשהוא מתחזה לחייל בריגדה עבר עמיקם דרך מצרים לאיטליה ומשם המשיך לצרפת. הוא היה שותף לפעילות נגד הבריטים באותן שנים והיה הרוח החיה מאחורי מניעת הסגרתם של לוחמי המחתרות יעקב אליאב ובטי קנוט מבלגיה לבריטניה. סיפור גיוס פרקליט בית המלוכה, קארטון דה-וויאר, היה אחד המפורסמים. עמיקם שידל את הפרקליט המכובד להגן על חבריו כשהוא מבטיח שאת שכר טרחתו יראה מהברון רוטשילד, ולמרות שהדבר לא תואם עם הברון קודם לכן, כך אכן היה.

ב-1948, עם סיום המנדט הבריטי, שב לישראל התגייס לגדוד 89 של חטיבה 8 והיה שותף לקרבות על כיבוש משטרת עיראק סווידאן ועוג'ה אל-חפיר. מאוחר יותר היה שותף להקמת היישוב נווה יאיר בנגב. באמצע שנות ה-50 גויס ל"מוסד", ובמשך למעלה מ-15 שנה היה שותף לעשרות מבצעים חשאיים. בין השנים 1962 - 1965 כיהן כקונסול ישראל באורוגוואי וב-1966 נשלח כמזכיר שלישי לשגרירות ישראל במוסקבה, לא לפני שפעל לשחרור אחיו מהגולאגים בסיביר והעלאתו ארצה. 

ב-1986, תוך כדי עבודתו בסוכנות 'נתיב', לקה באירוע מוחי ונפטר לאחר מחלה קצרה.

בניו הם עיתונאי הספורט יאיר עמיקם ורון עמיקם.

לקריאה נוספת
* שולמית לבנת, השמיים קרובים יותר, הוצאת בית יאיר. ביוגרפיה של הרצל עמיקם.




חטיבה 8 היא חטיבת שריון של צה"ל שהוקמה ב-24 במאי 1948, לאחר הכרזת המדינה ופלישת צבאות ערב. מפקד החטיבה הראשון היה יצחק שדה ועל שמו כונתה "חטיבת הזקן". בסיס האם הראשון של החטיבה נקבע בתל ליטוינסקי, לימים תל השומר.

היסטוריה
מלחמת העצמאות
לכל אורך מלחמת העצמאות כללה החטיבה שלושה גדודים:
*גדוד 82 - השייך כיום לחטיבה 7, היה גדוד הטנקים הראשון והיחיד בחטיבה ובצה"ל כולו בפיקודו של פליקס ביאטוס. חימושו כלל שני טנקים בריטיים מסוג קרומוול שהוברחו, בלילה שבין 29 ל-30 ביוני ע"י שני שריונרים בריטיים - מייק פלנגן והארי מקדונלד מהבסיס בו אוחסנו סמוך לשדה התעופה של חיפה ונמסרו לצה"ל, טנק שרמן אמריקאי אחד, 12 טנקים צרפתיים קלים ומיושנים מסוג הוצ'קיס וטנק צרפתי אחד מסוג רנו R-35, אף הוא קל ומיושן. השריונרים היו אנשי מח"ל, ותיקי חילות שריון ממדינות דוברות אנגלית ועולים ממזרח אירופה, ותיקי חילות שריון בארצותיהם.
*גדוד 89 - כונה גדוד קומנדו ויעודו העיקרי היה גדוד פשיטה ממוכן. הגדוד היה בפיקודו של משה דיין וכלל: שתי פלוגות זחל"מים ומשוריינים, שתי פלוגות ג'יפים ופלוגה מסייעת.
*גדוד 88 - גדוד המרגמות של החטיבה. הגדוד כלל שלוש פלוגות של מרגמות 3 אינץ', בפיקודו של נתנאל חיטרון.

החטיבה השתתפה במבצע דני, באמצע יולי 1948 ("קרבות עשרת הימים"), בו נטלה חלק בכיבוש הערים לוד ורמלה, נמל התעופה לוד וכפרים ממזרח לפתח תקווה. בהמשך "קרבות עשרת הימים" נשלח גדוד הטנקים לסייע בניסיון אחרון באותה מלחמה לכיבוש לטרון, שנכשל כמו קודמיו ("מבצע יורם") ואילו גדוד 89 נשלח לסייע בחזית הדרום. באותו חודש השתתפה החטיבה במבצע מוות לפולש ובמבצע גי"ס.

ב-15-21 באוקטובר השתתפה החטיבה בקרבות חזית הדרום במבצע יואב (בו השתתפה בכיבוש באר שבע במסגרת "מבצע משה") ובכיבוש משטרת עיראק סווידאן. 

בדצמבר אותה השנה נטלה החטיבה חלק פעיל במבצע אסף ובמבצע חורב, לסילוק הצבא מצרי מהנגב, שבמסגרתו הגיעה החטיבה לעומק סיני, אולם בשל הלחץ הבינלאומי שהופעל על ישראל, נאלצה לסגת. 

באפריל 1949 מתפרקת החטיבה בהוראת דוד בן גוריון. חלקים ממנה מוזגו בחטיבה 7, אך רובה נבנתה מחדש כחטיבת חי"ר במילואים.

מלחמת סיני
במהלך מבצע קדש היוותה חטיבה 8, בפיקודו של אל"ם יוסף גבע, עתודת מילואים של פיקוד הדרום.

מלחמת ששת הימים
ערב מלחמת ששת הימים כללה החטיבה שלושה גדודים:
*גדוד 129 - גדוד טנקי שרמן בפיקודו של סא"ל אריה (בירו) דיין.
*שני גדודי חרמ"ש.

במהלך תקופת ההמתנה שקדמה למלחמת ששת הימים נערכה חטיבה 8, בפיקודו של אל"מ אלברט מנדלר בגיזרת כונתילה, צפונית לאילת והיוותה כח הטעיה צה"לי כנגד הצבא המצרי בחזית סיני. החטיבה התקדמה עד לא-נח'ל במרכז חצי האי.
לאחר הצלחת צה"ל בקרבות הראשונים בסיני הועברו מרבית יחידות החטיבה לכפיפות פיקוד צפון ונערכו באזור עמק החולה. ב-9 ביוני שימשה החטיבה כחוד החנית בפריצת צה"ל דרך מערכי הצבא הסורי בצפון רמת הגולן, בגזרת קלע וזעורה עד להגיעה לעיר קוניטרה.

הבקעת החטיבה בצפון הגולן
לקראת ה-9 ביוני נערכה החטיבה באזור עמק החולה, מול המערך הסורי בצפון רמת הגולן. החטיבה, בפיקודו של אל"מ אלברט מנדל כללה רק מחצית מכוחה, מפני שיתרת הכוחות נותרו בגזרת כונתילה. לפיכך, תוגברה חטיבה 8 בגדוד טנקים מחטיבה 37, שכלל שתי פלוגות טנקים ופלוגת חרמ"ש. 
המשימה, שהוטלה על החטיבה, הייתה הבקעת המערך הסורי ממזרח לכפר סאלד - גבעת האם, כיבוש מוצבי גוּר אֶל-עַסְכַּר, נַעמוּש, מתחם זעורה והגעה עד לכביש המוביל למסעדה. 
החטיבה חצתה את הגבול עם סוריה בשעה 11:30 בבוקר התתחילה לטפס לרמה, אולם טעות בניווט הובילה את גדוד 129, בפיקודו של סא"ל אריה בירו, לכפר צִירַת אַ-דְיָבּ, שהיה רווי בחוליות נ"ט. במהלך הקרב שהתפתח בכפר נפגע הטנק של אריה בירו מספר פעמים והוא עצמו נפצע בלסתו. כמו כן סגנו נהרג ומרבית הטנקים של הגדוד נפגעו אף הם. את הפיקוד העביר אריה בירו לאחד ממפקדי הפלוגות בגדוד - סגן נתי גולן אשר, למרות פציעתו בפנים ובגב, הצליח להוביל את הגדוד לכיבוש הכפר. בתום כיבוש צִירַת אַ-דְיָבּ המשיך הגדוד, אשר מנע 10 טנקים בלבד, לנוע לכיוון הכפר קלע. הגדוד הגיע למבואות הכפר לקראת השעה 16:45 ונתקל במארב נ"ט. לאחר לחימה, בה נפגעו 8 טנקים, הצליח הגדוד לכבוש את הכפר. בתום כיבוש קלע נותרו לגדוד רק שני טנקים כשירים, ורק בסביבות 18:45, כאשר יתר כוחות חטיבה 8 המתוגברת בגדוד מחטיבה 37 כבשו את מתחמי זעורה והכפר גְּבָּב אֶל-מֵיס, התבצעה ההתחברות לשרידי גדוד 129 בקלע.

בלילה שבין ה-9 ל-10 ביוני תוגברה החטיבה בטנקים נוספים ובשתי פלוגות מחטיבת גולני ולאחר התארגנות, החלה לנוע, לקראת שחר, לכיוון קוניטרה. החטיבה כבשה את הכפרים וַאסֵט ואֶל-מַנְצוּרַה והגיעה לקראת השעה 14:30 לפאתי קוניטרה. החטיבה מצאה את העיר נטושה וכבשה אותה ללא התנגדות. לאחר מכן המשיכה החטיבה לנוע עד הגעתה לצומת אֶל-אַחְמַדִיֶּה, כ-2 ק"מ צפונית-מזרחית לקוניטרה.

מלחמת יום הכיפורים
ערב מלחמת יום הכיפורים כללה החטיבה שלושה גדודים בפיקודו של אריה בירו:
*גדוד טנקי M4 שרמן.
*שני גדודי חרמ"ש.

במהלך מלחמת יום הכיפורים השתתפה החטיבה בקרבות בלימה כנגד הצבא המצרי בדרום תעלת סואץ, תחת הפיקוד של אוגדה 252, בגזרת מעברי המתלה והגידי שבסיני.

מלחמת לבנון

ערב מלחמת לבנון כללה החטיבה 3 גדודי פטון אמריקאיים בפיקודו של אל"ם יוסף (יוסל'ה) יודוביץ. במהלך המלחמה גויסה החטיבה, אולם לא נטלה חלק פעיל בלחימה.

בשנת 2004 פורקה החטיבה בעקבות תהליך ארגון מחדש בצה"ל, אולם הוקמה כעבור שנה, בשנת 2005, בעקבות פנייה של ותיקי החטיבה לרמטכ"ל דאז משה יעלון. כיום (2011) חטיבה 8 הינה חטיבת מילואים פעילה, השייכת לפיקוד הצפון. 

במהלך קיומה, הוחלף מספרה של החטיבה ארבע פעמים. הפעם הראשונה התרחשה בשנת 1968, הפעם השניה ביוני 1982 במהלך מלחמת לבנון, הפעם השלישית בשנת 1986. עם זאת בשל הלחץ אשר הפעילו חיילי החטיבה ויוצאיה, הוחזר לה המספר 8 בשנת 1996.

אנדרטת חטיבה 8
האנדרטה לזכר חללי חטיבה 8 הוקמה סמוך לצומת אל על, בכניסה המזרחית לנמל התעופה בן-גוריון בשל כך שהחטיבה כבשה את נמל התעופה במסגרת מבצע דני שהיה אחת מפעולותיה המבצעיות הראשונות. האנדרטה תוכננה בידי הפסל יחיאל שמי, ונחנכה בערב יום העצמאות ה-24, ביום 17 באפריל 1972. האנדרטה עשויה מבטון חלול ופלדה, והיא מתנשאת לגובה של 22 מטרים. היא מעוצבת בצורת מגן וחלק מחלקי הפלדה שמשולבים בה מסמלים קני תותחים. שמות 83 חללי החטיבה מאז מלחמת העצמאות חרוטים בבטון, כמו גם המשפט "עכשיו תחסרו לנו כחסר חבר לחבר ידיד לידיד" ואמרתו של יצחק שדה "לא למען המוות ניתן הנשק בידינו אלא כדי לשמור על החיים".

מפקדי היחידה

לקריאה נוספת
*אביתר אורן, השמונה דופק: מתש"ח לתש"ע - סיפורה של חטיבה 8, במחנה, 11 במרץ 2011, עמ' 38-42.

קישורים חיצוניים
*
*

הערות שוליים



מופע הקולנוע של רוקי (The Rocky Horror Picture Show, הוקרן לראשונה בבריטניה ב-14 באוגוסט 1975) הוא סרט קומדיה-אימה מוזיקלי בבימויו של ג'ים שרמן, ומבוסס על תסריט מאת שרמן וריצ'רד או'בריין שגם הלחין את השירים. הסרט מתבסס על המחזמר "The Rocky Horror Show" שהוצג ב-1973. הסרט הוא פארודיה על סרטי האימה של תקופתו, בין היתר פרנקנשטיין וקינג קונג, ונחשב לאחד מסרטי הפולחן המובהקים ביותר, ואולי המפורסם שבהם.

בסרט מככבים בארי בוסטוויק, סוזן סרנדון וטים קארי. שחקני המשנה בסרט הם נל קמפבל, פטרישיה קווין, פיטר הינווד, ג'ונתן אדמס, צ'ארלס גריי וריצ'רד אובריאן. גם זמר הרוק הפופולרי מיטלוף משתתף בסרט. קארי, אובריאן וקמפבל השתתפו גם בהצגה עליה מבוסס הסרט, ומיטלוף הצטרף אליהם בבכורה בברודוויי.

ריצ'רד או'בריין, מעבר לתפקידו כריף ראף, אף כתב את המחזמר המקורי, את התסריט (ביחד עם ג'ים שרמן), את המילים לשירים ואת הלחן.

תקציר העלילה
הסיפור, המסופר כולו דרך דיווחו של דמות הקרימינולוג (בגילומו של גריי), מתחיל בזוג "מרובע", בראד מייג'ורס (בוסטוויק) וג'נט וייס (סרנדון), אשר מודיעים בשירה על אירוסיהם, לאחר שהשתתפו בחתונת חבריהם, בני הזוג בטי וראלף האפשט. הם מחליטים לבקר את חברם דוקטור אברט ו. סקוט, המורה לשעבר שלהם והאיש שהכיר ביניהם.

במתכונת סרטי אימה מקובלת, במהלך נסיעתם אירע תקר באחד מגלגלי המכונית שלהם, והם נאלצים לצעוד לטירה מבודדת ביער, בתקווה למצוא שם טלפון. בטירה הם פוגשים בדוקטור פרנק נ. פורטר (קארי), מדען טרנסווסטיט מכוכב הלכת "טרנסקסואל" שבגלקסיית "טרנסילבניה", העורך מסיבה לרגל יצירתו של גבר מעשה ידיו, רוקי הורור (הינווד), במשרתיו האחים ריף-ראף (אובריאן) ומאג'נטה (קווין) ובגרופית של פרנק, קולומביה (קמפבל). המפגש עם ד"ר פורטר ועם שוכני הטירה הנוספים מוביל את בראד וג'נט לגילויים בלתי צפויים בקשר למיניותם.

ד"ר סקוט (אדמס, בפארודיה על ד"ר סטריינג'לאב של סטנלי קובריק), מגיע בסופו של דבר, בעצמו לטירה, בחיפוש אחר אחיינו, אדי (מיטלוף), נער שליחויות לשעבר, שהיה מאהבם של ד"ר פורטר ושל המזדנבת שלו, קולומביה, עד שנרצח בידי פורטר, ובשרו מוגש כארוחת הערב המוצעת לאורחים.

כתוצאה מהתפתחות העניינים לאחר הסעודה, ד"ר פורטר הופך את אורחיו לאבן, ומעלה באמצעותם מופע במה בורלסקי, שבסופו מודיעים המשרתים על הפיכה בכוח, ועל כוונתם לחזור לכוכב הלכת שלהם. הם רוצחים את קולומביה, ד"ר פורטר, ורוקי, מעשים הזוכים לאישורו של ד"ר סקוט, המסכים כי הם נעשו בחוסר ברירה אחרת. המשרתים מניחים לבראד, ג'נט, וד"ר סקוט לעזוב, בעוד הם משגרים עצמם ואת הטירה כולה, בחזרה לכוכב הלכת טרנסקסואל.

השפעות וציטוטים
כשלעצמו, עשוי היה הסרט להחשב כפורץ דרך בהתייחסותו הכנה (גם אם קומית) אל נושאים כגון: טרנסווסטיזם, ביסקסואליות וקניבליזם. בנוסף לכך, מדגימים התסריט ועיצובו את הידע של מחבריו על תולדות הקולנוע, אף מעבר לסוגיות הקולנועיות של אימה ומדע בדיוני. מלבד ההתייחסות הברורות יותר לסרטים כגון "קינג קונג" או "פרנקנשטיין", הסרט מכיל מנעד רחב של התייחסויות לסרטים מסוגות שונות,  כגון "מה נשמע, דוק?", "הקוסם מארץ עוץ" ו"ניצחון הרצון" של ריפנשטאהל, ואף ליצירות אמנות כגון הציור "גותיקה אמריקאית" של גרנט ווד, "שפתיים" של הצייר הסוריאליסט האמריקאי מאן ריי, המונה ליזה, הסעודה האחרונה של לאונרדו דה וינצ'י, הפסל 'דוד' של מיכלאנג'לו, קטע מתקרת הקפלה הסיסטינית של האחרון מצוירת על קרקעית הבריכה, וסידור באפור ושחור: אמו של האמן של ג'יימס מקניל ויסלר ועוד. איזכור הסעודה האחרונה מתייחס לאכילה הסמלית של בשרו של ישו אל מול בשר הקורבן האמיתי שנאכל בסצנת הסעודה בסרט.

סרטים נוספים אליהם מתייחס הסרט:
* היום שבו הארץ עמדה מלכת – 1951 - בכיכוב מייקל רני היה מראשוני סרטי המדע הבדיוני שהציגו חייזרים נוחתים על פני כדור הארץ. הוא מוחה כנגד המחקר הגרעיני והמלחמות.
* פלאש גורדון – 1936 – בכיכוב באסטר קראב. סרט עתיר תקציב בו כדור הארץ עומד בסכנת השמדה.
* האיש הבלתי נראה – 1933 - קומדיה שחורה ומבריקה בכיכוב קלוד ריינס.
* קינג קונג – 1933 – הסרט הידוע עם הסצנה שזכורה לכולם ובה הדמות הראשית, בגילומה של פיי ריי, מוחזקת על ידי הגורילה בראש בניין אמפייר סטייט בניו יורק. סצנה ספציפית זו צוטטה בהמשך 'מופע הקולנוע של רוקי' כאשר רוקי נושא את פרנק על גבו ומטפס על מגדל הרדיו.
* זה הגיע מהחלל החיצון – 1953 – סרט נוסף על חדירת עב"מים לכדור הארץ.
* כלתו של פרנקנשטיין

בנוסף, מצטט הסרט את נאום ההתפטרות של ניקסון כאזכור של שחיתות שלטונית שבאה לחזק את הביקורת הממסדית בה עוסק הסרט. בסרט חבויים מספר ציטוטים מהמיתולוגיה היוונית כגון אטלס, דמוקלס והמדוזה. כמו כן, חבויים מספר אזכורים של הקהילה ההומוסקסואלית כגון טלאי ורוד וכן בושם בשם '4711' שהיה פופולרי באותה תקופה בקהילה ההומולסבית.

למרות זאת, בתחילת עלייתו למסכים לא השיג הסרט הצלחה קופתית, אולי מפני שהמבקרים לא ידעו כיצד להתייחס אליו, ולאיזו סוגה קולנועית יש לשייך אותו.

מעמדו כסרט פולחן

למרות (או בגלל) הביקורות הפושרות, זכה הסרט למעמד של סרט פולחן והוקרן מדי לילה בחצות בבית הקולנוע וייברלי בניו יורק. הקהל התחיל לצעוק שורות "השתתפות קהל" (Audience participation lines, או בראשי תיבות AP lines) לדיאלוגים של הדמויות בסרט, שכללו בדיחות מיניות וולגריות, התייחסויות לתרבות הפופ והתבדחויות על חשבון הדמויות והשחקנים. לפי המסופר, שורת השתתפות הקהל הראשונה שנצעקה אי-פעם הייתה "Buy an umbrella you cheap bitch" ("קני מטרייה, כלבה קמצנית!") כאשר ג'אנט יוצאת מהרכב התקוע אל עבר הטירה בגשם, כשהיא משתמשת בנייר עיתון במקום מטרייה. מעריצי הסרט התלבשו בלבוש הדמויות והציגו את הסצינות מול האקרן. השתתפויות נוספות של הקהל היו ריקוד השיר Time Warp. בבית קולנוע בג'ורג'טאון בוושינגטון (שנסגר בינתיים), נהג מנהל הקולנוע לרכוב על אופנועו במורד האולם בזמן שמיטלוף (אדי) שר את השיר "Hot Patootie - Bless My Soul". בבית קולנוע ביוסטון בטקסס נהג הקהל לזרוק אורז על-מנת לחגוג את סצינות החתונה בסרט. מנהגים מאוחרים יותר כללו גם השלכה של חפצים אחרים (כגון צנימים, נייר טואלט או נקניקיות) בסצינות שונות בסרט, בהתאם להקשר. הצופים נהגו גם לכסות את ראשם בעיתון ולהשתמש באקדחי מים כדי ליצור גשם מלאכותי כאשר יורד גשם בסרט, להדליק מציתים בזמן השיר "There's a Light", וכן השתמשו ברעשנים בסצנה בו דמותו של רוקי נחשפת לראשונה, בהתאם להתנהגותן של הדמויות בסרט. התופעה כולה זכתה לחיזוק בשנת 1980, עם יציאתו לאקרנים של הסרט "תהילה", בו משתתפות הדמויות בהקרנה של מופע הקולנוע של רוקי בקולנוע וייברלי.

אנשים שמעולם לא ראו הקרנה של הסרט בבית קולנוע מכונים "וירג'ינים" (Virgins, כלומר, בתולים) ונהוג לסמן אותם באות V על המצח בהקרנה הראשונה אליה הם מגיעים. מנהג נוסף הנוגע להם, הוא קיומו של "הקרבת הבתולים" (Virgin sacrifice) בו נבחרים באקראי אחד או יותר מהוירג'נים בקהל, ומועלים לעולה בטקס סמלי, שעשוי לכלול, למשל, מריחתם בדברי מזון.

מה שהתחיל את דרכו כתגובות מאולתרות של הקהל הפך, במקומות מסוימים, לתסריטים מתוזמנים של ממש. לעתים זוכים צופים אשר מצטטים את שורות השתתפות הקהל בצורה שגויה לגערות כאילו היו מפריעים בסרט רגיל, אם כי הוספה של שורות מקוריות חדשות  לרפטואר המקומי זוכה לרוב לעידוד. יתר על כן, בערים רבות בארצות הברית ובעולם נוצר צוות קבוע (cast), המתלבש בהתאם לדמויות בסרט ומחקה את עלילת הסרט על במת הקולנוע, לעתים במדויק ולעתים תוך שינויים שנועדו להצחיק ולהלהיב את הקהל. הצוות הקבוע עושה לעתים קרובות חזרות רבות לפני ההופעה, ורמתם של צוותי שחקנים רבים אינה נופלת מזו של צוות תיאטרון מקצועי.

מופע הקולנוע של רוקי בישראל

הסרט הגיע לראשונה לישראל בשנות השמונים והוקרן בעיקר בקולנוע פריז בתל אביב ובבית אגרון בירושלים. למרות הנסיונות שנעשו לשחזר בישראל את מעמדו הפולחני של הסרט ואת המנהגים הנלווים אליו בחו"ל, ההיענות הייתה נמוכה. עניין רב יותר בסרט התעורר בשנת 1995, כשהוחל מחדש בהקרנתו בקולנוע כוכב ברמת השרון ובסינמטק חיפה, והפעם הצליח לגבש סביבו קהל רחב של מעריצים קבועים. באותה שנה הוקמו לראשונה בישראל (בתל אביב ובחיפה) צוותי שחקנים מסודרים המופיעים לאורך כל הסרט, וכן הוקם מועדון המעריצים הישראלי של הסרט, הנקרא "טרנסילבניה". החל מ-1996 ממשיך קולנוע "כוכב" להקרין את הסרט מדי חודש בחודשו, בליל שישי האחרון בכל חודש, בחצות וחצי. הסרט מוקרן פעמים אחדות בשנה בסינמטקים בחיפה ובתל אביב ובאוניברסיטת בן-גוריון.

בדומה לנהוג ברחבי העולם, מתקיים לפני ההקרנות בארץ מופע מקדים (Pre-show), הכולל קטעי הומור ברוח הקהילה ואת "הקרבת הבתולים" המסורתית, ובמהלך הסרט משתתף הקהל בצעקת שורות ובריקודים, והסרט מומחז בידי צוות השחקנים. המופע שמעלה הצוות סוטה לעתים בצורות מקוריות ממסלולו הרגיל של הסרט; בין השאר עשוי הצוות לארגן מחדש את האירוע סביב נושא מסוים, כגון גיבורי על, מחזות זמר, דמויות מסרטי דיסני, או פיראטים. המופעים לעתים מושקעים מאוד ומהווים יצירה ייחודית בפני עצמה.

כיום פעילים בארץ חמישה צוותים קבועים, וצוותים רבים נוספים מתארגנים לעתים באורח חד-פעמי. קהל המעריצים של הסרט התגבש לכדי קהילה בעלת צביון מיוחד משלה, המתאפיינת בהווי והומור פנימיים, ומקיימת פעילות חברתית גם מחוץ להקרנות הסרט.

קישורים חיצוניים

*
* 
* 
* מאתר
* 

בישראל:
*
*  מהופעות בארץ בפורומים של קהילת הרוקי בישראל
* מתוך הפורטל הישראלי של מופע הקולנוע של רוקי
* 
* 
* 

הערות שוליים







חטיבת אלכסנדרוני (חטיבה 3, חטיבה 609) היא חטיבת חי"ש שפעלה במלחמת העצמאות והופקדה על הגנת השרון. החטיבה הוקמה ב-1 בדצמבר 1947 ומפקדה היה דן אבן (אפשטיין). עם הכרזת המדינה הפכה אלכסנדרוני לחטיבת צה"ל. 

כיום פועלת החטיבה כחטיבת מילואים של צה"ל.

החטיבה במלחמת העצמאות

בתחילת אפריל 1948 השתתפה החטיבה במבצע נחשון לפריצת הדרך לירושלים. בסוף אפריל 1948 כבשה החטיבה, במבצע חמץ, את הכפר הערבי אל-ח'ירייה שמדרום לבני ברק, ולאחר מכן כבשה את יפו בשיתוף עם חטיבות גולני וקרייתי.

מעט לפני הכרזת העצמאות כבשה החטיבה, במבצע מדינה, כפרים ערביים הסמוכים לכפר סבא. בקרב לכיבוש הכפר הערבי כפר סאבא שהתחולל ב-13 במאי 1948, נפלו בחסימה בסמוך לאתר נבי ימין 29 מחיילי החטיבה.

החטיבה נלחמה נגד העיראקים בחזית השרון. יחידות מן החטיבה השתתפו במבצע בן נון א' לכיבוש לטרון, שלא צלח. 

ב-23 במאי 1948 כבשה החטיבה את טנטורה, אשר לאחר שחרור חיפה נותר הבסיס הערבי היחידי לאורך החוף, באמצעותו התקיים קשר עם לבנון וממנו יצאו התקפות על כביש חיפה-זכרון יעקב.

ב-20 ביוני 1948, בעת שספינת הנשק אלטלנה עגנה מול כפר ויתקין, קיבלה חטיבת אלכסנדרוני פקודה לעצור את פריקת הספינה, לכתר את כפר ויתקין, ולהחרים את ציוד האוניה. עם השלמת פקודת הכיתור שלח מפקד החטיבה, דן אבן, אולטימטום מטעם משרד הביטחון למנחם בגין ובו דרישה למסירת האונייה על תכולתה לרשות הצבא. את התשובה נדרש בגין לתת תוך 10 רגעים (כדי שלא יוכל להתלבט). בגין לא רצה להיענות לאולטימטום הדחוק, דן אבן נפגע מכך והחלו חילופי-אש, שבהם מצאו את מותם שישה אנשי אצ"ל ושני חיילי צה"ל. הקרב נפסק בעקבות מגעים בין סגנו של בגין, יעקב מרידור, לבין דן אבן, ביוזמת חברי כפר ויתקין, מגעים שבהם נקבעה הפסקת אש, על-פיה הועבר הנשק שעל החוף לידי צה"ל.

במבצע דני שנערך ביולי 1948 כבשה החטיבה את הכפרים שבאזור ראש העין של ימינו: רנתיה, וילהלמה, אל-יהודייה, טירה וקולה, אך לא הצליחה לכבוש את טול כרם. ב-15 ביולי נכבש הכפר קולה על ידי גדוד 1 של הלגיון הערבי, בקרב שגרם לכוחות חטיבת אלכסנדרוני אבדות רבות. בהמשך נכבש הכפר מחדש על ידי כוח ישראלי, עבר שוב לידי הלגיון, ולבסוף נכבש סופית ב-18 ביולי על ידי הכוחות הישראליים. באותו חודש השתתפה החטיבה במבצע שוטר לכיבוש "המשולש הקטן" בדרך לחיפה.

מאז נובמבר 1948 השתתפה החטיבה בחזית הדרום במצור על כיס פאלוג'ה. החטיבה ספגה אבידות רבות בקרב על עיראק אל-מנשייה במסגרת מבצע חיסול. לקראת סוף המלחמה השתתפה החטיבה במבצע חורב לשחרור הנגב ובמבצע עובדה, כבשה את עין גדי.

בסוף יולי 1949, עם תום מלחמת העצמאות, ניתנה פקודה לפירוק החטיבה, והיא פורקה זמן קצר לאחר מכן. מאז הוקמה החטיבה מחדש כחטיבה מרחבית וכחטיבת חי"ר במילואים. בתחילת העשור הראשון של המאה ה-21 קיבלה מחדש חטיבת המילואים את השם אלכסנדרוני.

מבנה חטיבת אלכסנדרוני בתש"ח
בראש החטיבה עמד המפקד, דן אבן. תחתיו היו שתי זרועות:
* מטה, בראשו עמד קצין המבצעים (קמב"ץ), אשר כלל מחלקות:* תכנון מבצעים* קשר* מודיעין - בפיקודו של חיים גאון
* מנהלה, בראשה עמד קצין המנהלה, תחתיה היו גופי:* תחבורה* אפסנאות* שלישות שכללה מחלקות::* משטרה צבאית:* מזכירות:* סעד:* כספים:* רפואה:* מפקדה

כן היו כפופים למפקד החטיבה מפקדי הגדודים והנפות.

גדודי חטיבת אלכסנדרוני בתש"ח

פרשת טנטורה

בשנות התשעים כתב תדי כ"ץ, סטודנט לתואר שני בהיסטוריה באוניברסיטת חיפה, עבודת גמר תחת הכותרת "יציאת הערבים מכפרים למרגלות הכרמל הדרומי ב-1948". בעבודה זו טען כ"ץ שחיילי חטיבת אלכסנדרוני ערכו טבח בתושבי הכפר טנטורה, והרגו כמאתיים גברים בלתי חמושים. הוא נתבע לדין על ידי ותיקי החטיבה, על הוצאת לשון הרע. בהסכם פשרה נקבע שעל כ"ץ לחזור בו מההאשמה על טבח ולפרסם הודעת התנצלות. בעקבות זאת אוניברסיטת חיפה בדקה מחדש את העבודה והחליטה לפסול אותה.

אתרי ההנצחה

* נתניה – עין יעקב סמוך לשכונת דורה. אתר ההנצחה המוכרז, הגדול והמרכזי של החטיבה, מונצחים שמם של 449 לוחמי החטיבה אשר נפלו בלחימה בקרבות השונים. באתר הזה מתקיימים ימי הנצחה שנתיים הכוללים מפגש לוחמי החטיבה ובני משפחותיהם מזה שנים רבות. האנדרטה תוכננה על ידי אדריכל יהודה יהב. עבודת האמנות ויציקת המתכת: האמן סול בסקין, קצין בגדוד 33 וקצין ביחידה 37.

* עין איילה – המשולש הקטן, "מבצע שוטר" לפתיחת כביש החוף בקטע שבין זכרון יעקב לחיפה. טיווח פגז מאחת המרגמות שהיה פגום וזנבו נשמט, נפל והתפוצץ במערך פלוגה ד' מגדוד 35 והרג 9 מחייליה. האנדרטה תוכננה על ידי אדריכל יהודה יהב. האנדרטה הוקמה ביוזמה והשתתפות במימונה של עמותת חטיבת אלכסנדרוני.
 
* טנטורה – שימשה כנמל להברחת נשק, תחמושת ולוחמים ערבים לאזור. זקני זיכרון יעקב, אשר הכירו את המוכתר בכפר ניסו למנוע את הקרב ולשכנע את התושבים להיכנע. אך קבוצה של לוחמים מוסלמים, גפירים ערבים שהגיעו לכפר והצטרפו אליהם למלחמה כפתה את המשך המאבק, דבר אשר הביא לקרב קשה זה "מבצע נמל", לנפילתם של 13 מחיילי החטיבה ולוחם אחד מחיל הים. האנדרטה תוכננה על ידי הסופר אברהם טריוואקס, אביו של בנימין טריוואקס אשר נפל בקרב. ההסבה לביצוע - על ידי מר אשר חירם מהיחידה להנצחת החייל. האנדרטה נבנתה בכספים שנתרמו על ידי המשפחות השכולות ושופצה על ידי האדריכל יהודה יהב.

* קאקון – עמק חפר – היה כפר ערבי גדול אשר שלט מבחינה טופוגרפית על האזור ולא אפשר קיום חיים נורמאלים בהפגזות וירי, בין היתר על קיבוץ המעפיל ועין החורש. בקרב הכיבוש נלחמו חיילי החטיבה גם בכוח משוריין מהצבא העיראקי. כאן איבדה החטיבה 16 חיילים. האנדרטה תוכננה על ידי אדריכל יהודה יהב.

* כפר סבא הערבית – פאתי כפר סבא, ערב הכרזת הקמתה של מדינת ישראל. בכיבוש כפר סבא הערבית "מבצע מדינה" נהרגו 28 חיילים. האנדרטה תוכננה על ידי אדריכל יהודה יהב. האנדרטה הוקמה בתרומת עזבון המנוח על ידי מרגריטה וולדיסלב קרדוש לזכרו של רס"ן (מיל') יזהר-אילת קרדוש.
 
* תל ליטוינסקי – תל השומר – בסיס ענק של הצבא הבריטי אשר עם פינויו רצו הבריטים להעבירו לידי הערבים. קרב זה זכה שהיה בסמיכות לחג הפסח, החל את "מבצע חמץ" והתרחב לכיבוש חירייה, סקיה וסלמה. בקרב זה נהרגו 8 חיילים. האנדרטה תוכננה על ידי אדריכל יהודה יהב. האנדרטה הוקמה ביוזמה והשתתפות במימונה של עמותת חטיבת אלכסנדרוני ועירית רמת גן.
 
* ראש העין (אנטיפטרוס) – פארק עירוני לאומי "אפק" בכניסה לראש העין. בפעולה משולבת של "מבצע דני" ו"מבצע בתק" נכבשו ראש העין ומגדל צדק. יחידות מגדוד 32 שתוגברו על ידי פלוגות ב' ו- ג' מגדוד 145, לחמו נגד הצבא העירקי. בקרבות אלו נהרגו 36 חיילים. ייזום, תכנון ומימון האנדרטה על ידי ארגון חברי "ההגנה" בפתח תקוה.

* קולה – גבעת כ"ח ליד בית אריה. גדוד 33 מהחטיבה כבש את התל השולט ולאחר מכן הוחלף בכוח מגדוד 32. עקב תנאי הקרקע הקשים, לא יכול היה הכוח להתחפר כהלכה והוא הותקף על ידי כוח משוריין של הלגיון הירדני. בקרב הקשה הזה איבדה החטיבה 31 חיילים. (במקומות שונים מופיעים בכתובים 32 נופלים ואולם על האנדרטה מופיעים 31 שמות נופלים.) מימון האנדרטה על ידי הורי הנופלים. האנדרטה חודשה ושופצה על ידי האדריכל יהודה יהב.

* לטרון – הקרב על לטרון "מבצע בן נון א' " היה קשה ולא צלח, אחת הסיבות לכישלון ההתקפה הייתה העובדה, שאיחרו בפתיחת ההתקפה ונכנסו לקרב באור יום ולא בחשכת הליל. השתתף בו גדוד 32 אשר איבד 54 מלוחמיו. האנדרטה תוכננה על ידי אדריכל יהודה יהב. לוח השמות עוצב על ידי האמן סול בסקין שהיה לוחם בחטיבה. האנדרטה הוקמה ביוזמה והשתתפות במימונה של עמותת חטיבת אלכסנדרוני. וכן בעזרתה הפעילה, מימונה והחזקתה של הקרן הקימת לישראל.

* קריית גת  – עיראק אל מנשייה – בקרב ארוך וקשה מול הבריגדה המצרית בפיקודו של סעיד טהא ביי ועבדול נאצר שהיה קצין המבצעים שלה בקרב הזה, מסרו נפשם 87 מלוחמי "הפלוגה הדתית"- פלוגה ג' גדוד 33 של החטיבה וחיילי חטיבת אלכסנדרוני נוספים. מתכנן ומבצע: האמן סול בסקין, קצין בגדוד 33 וקצין ביחידה 37. אדריכל הנוף: מאיר פלג.

כיום קיימים רחובות במודיעין, בפתח תקווה, בכפר סבא, בנתניה ובערים אחרות על שם היחידה.

מאז מלחמת העצמאות
בינואר 1950 הוקמה החטיבה מחדש כחטיבה 3, חטיבת מילואים, שהוצבה בחזית הסורית והשתתפה בקרב תל מוטילה. ב-1965 הפכה החטיבה לחטיבה מרחבית בגבול עם סוריה ולבנון ובמלחמת ששת הימים לחמה תחת פיקודו של עמנואל שקד בקרבות ההבקעה במרכז רמת הגולן. במהלך הקרבות נהרג מפקד גדוד 33, יצחק חלפון. לאחר המלחמה קיבלה אחריות על מרחב רמת הגולן ובסיסה מוקם במחנה יצחק ("נפח") על שמו של חלפון. 
במלחמת יום הכיפורים השתתפה החטיבה בהגנה על גשרי הירדן ובלחימה במחבלים בהר דב. גדודי המילואים וגדוד המרגמות של החטיבה פרסו בגבול הלבנון. הסיירת השתלבה בלחימה ברמת הגולן.לאחר המלחמה הפכה החטיבה לחטיבת חי"ר ושמה שונה לחטיבה 609 כשהיא מאוישת על ידי לוחמים יוצאי חטיבת גולני. במלחמת לבנון נלחמו כוחות החטיבה בגזרה המרכזית.  

החטיבה, תחת פיקודו של אל"מ שלומי כהן, לקחה חלק במלחמת לבנון השנייה. לאחר המלחמה הופיעו בתקשורת טענות של חיילי היחידה על העדר פקודות, על אימונים לא רלוונטיים, חוסר בציוד, וטענות מצד הדרג הפיקודי על מוטיבציה לקויה של החיילים. תחקיר שקיים צה"ל לאחר המלחמה העלה כי בלחימת החטיבה בגזרה המערבית בלבנון באזור ראס ביאדה הוכנסו חיילי החטיבה למסע רגלי בן שלושה ימים, ללא ליווי של רק"ם. מקצת מחיילי היחידה שיצאו למסע העלו טענות על חוסר באספקה, חוסר בהכנה, ציוד לקוי, מודיעין לקוי, וכי מטרת המבצע לא הייתה ברורה.

בעקבות המלחמה קיבל גדוד 7012 של החטיבה צל"ש יחידתי מאלוף פיקוד הצפון.

קישורים חיצוניים

*
* באתר ההגנה

הערות שוליים




ג'קסונוויל (באנגלית: Jacksonville) היא עיר במחוז דובאל ממדינת פלורידה שבארצות הברית.
העיר היא הגדולה ביותר במדינת פלורידה מבחינת אוכלוסייתה, והגדולה ביותר בארצות הברית היבשתית מבחינת שטחה הכולל. העיר ג'קסונוויל היא מושב מחוז דובאל, ואוכלוסיית העיר מונה כ-821,784 איש, והיא מרכז איזור מטרופוליטני המונה 1,313,228 איש.

העיר ג'קסונוויל שוכנת לחופי החוף הראשון שבצפון-מזרח מדינת פלורידה. בנוסף, העיר שוכנת לגדותיו של נהר סנט ג'ונס, כ-40 ק"מ מגבול המדינה עם ג'ורג'יה וכ-547 ק"מ צפונית לעיר מיאמי. השטח יושב בעבר בידי שבט הטימוקואה, ובשנת 1564 נבנה באתר מבצר קרולין בידי הצרפתים, שהיה לאחת מנקודות היישוב הראשונות של האירופים בארצות הברית של ימינו. 

העיר היא נמל ים חשוב, ומרכז תיירותי משמעותי במדינת פלורידה.

קישורים חיצוניים



 
 



מוזיקת בארוק היא מוזיקה קלאסית שנכתבה בתקופת הבארוק בין השנים 1600 ו-1750 לערך.
על ציר הזמן של המוזיקה הקלאסית המערבית תקופת הבארוק נמצאת אחרי מוזיקת תקופת הרנסאנס ולפני התקופה הקלאסית. ליצירות שנכתבו בתקופת הבארוק מקום מכובד בהיסטוריה של המוזיקה הקלאסית, והן מבוצעות עד היום.
סקירה כללית
תחת השם "בארוק" נכללים סגנונות רבים של מוזיקה, שמקורם מאזורים רבים באירופה ושנכתבו במהלך תקופה של כ-150 שנה. החלת המונח בארוק על מוזיקה החלה רק בתחילת המאה העשרים, ועד שנות השישים הייתה מחלוקת בעניין הכללתם של סגנונות מגוונים כשל באך, דומניקו סקרלטי ויאקופו פרי, אך כיום המונח התקבל ונכנס לשימוש נרחב.

יש לציין שתקופת הבארוק מחולקת לשלוש תת-תקופות: הבארוק המוקדם, הבארוק התיכון והבארוק המאוחר. רוב היצירות הנחשבות כיום כ"בארוקיות" נכתבו בתקופת הבארוק המאוחר.
מוזיקת הבארוק לעומת מוזיקת הרנסאנס
גם במוזיקת הבארוק וגם במוזיקת הרנסאנס נעשה שימוש נרחב בפוליפוניה ובקונטרפונקט. אלא שאם בתקופת הרנסאנס ההרמוניה הייתה תוצר לוואי של הפוליפוניה, בתקופת הבארוק המבנה ההרמוני נעשה חשוב. בתקופת הבארוק מתפתחת ההבדלה בין חשיבות הקולות השונים - מתן משקל יתר לקול העליון ולקול הבאס, הבחנה שבאופן כללי לא הייתה קיימת במוזיקת הרנסאנס, בה לקולות השונים ניתן משקל שווה.
ישנם הבדלים נוספים בין מוזיקת הרנסאנס למוזיקת הבארוק. במוזיקת הבארוק ניתן לרגש מקום חשוב יותר, (היווצרות תורת האפקטים) ויצירות רבות שואפות לתאר רגש מסוים על גווניו. לעתים קרובות, מוזיקת הבארוק נכתבה לנגנים וירטואוזים, ובאופן כללי היא קשה יותר לביצוע מאשר מוזיקת הרנסאנס.
שינוי נוסף שחל בין תקופת הרנסאנס לתקופת הבארוק הוא עלייתם של הקטעים האינסטרומנטליים, וירדתו של סגנון הא-קפלה של שירה ללא לווי כלי.
קישוט נרחב של היצירה הוא מאפיין חדש נוסף שנכנס למוזיקת הבארוק. לעתים קרובות הקישוט אולתר על ידי הנגן.

מוזיקת בארוק לעומת מוזיקה מהתקופה הקלאסית
בתקופה הקלאסית השימוש בקונטרפונקט פחת, לטובת שימוש בהומופוניה (למרות זאת, מלחינים שונים גילו מחדש את הקונטרפוקנט במשך התקופה הקלאסית, דבר שהתבטא בפוגות). כמו כן השימוש בקישוט פחת.

היצירות בתקופה הקלאסית נטו להכתב עם מבנה פנימי סדור, שהתבטא במיוחד בסונאטה (ששורשיה בתקופת הבארוק). מודולציה - מעבר בין סולמות - הפכה לאלמנט מבני ודרמטי. היצירות נכתבו כמסע מהטוניקה, ובחזרה אליה. כמו כן, הכתיבה בתקופה הקלאסית שואפת לנקודת שיא וממנה פתרון, בעוד שבאופן הכללי ניתן לומר על יצירות בארוקיות שרמת המתח בהן נשמרת לאורך היצירה.

הבדל נוסף בין יצירות מהתקופה הקלאסית ליצירות בארוקיות הוא במגוון הרגשות המוצג ביצירה. בעוד שיצירות בארוקיות נטו לתאר רגש יחיד, יצירות קלאסיות תארו קשת שלמה של רגשות.

סוגות (ז'אנרים)
מלחיני תקופת הבארוק כתבו במגוון רחב של סוגות. האופרה, שהחלה להתפתח בתקופת הרנסאנס, הפכה לצורה חשובה בבארוק. האורטוריה הגיעה לשיאה בתקופת הבארוק, בעבודותיהם של באך והנדל.

בתחום המוזיקה הכנסייתית, חשיבותן של המיסה והמוטט ירדה מעט, אך הקנטטה תפסה מקום נכבד בעבודותיהם של באך ומלחינים פרוטסטנטים אחרים.  

סונאטות וסוויטות אינסטרומנטליות נכתבו לכלי יחיד, להרכבים קאמריים ולתזמורות קטנות. הקונצ'רטו תפס תאוצה בתקופת הבארוק, גם בצורת סולן יחיד ותזמורת, וגם בצורת קבוצת סולנים שמולה עומד הרכב מלא.

הסיגנונות מחולקים לפי 2 קטגוריות :דתית וחילונית

דתית: בדרך כלל מוזיקה כנסייתית המורכבת ממקהלה וכלי מלווה (בנגו')

חילונית: הכוללת קנטטה חילונית אופרה ופוגה המנוגנת על ידי הרכב של כ-4 נגנים: באסו קונטינו , פסנתר פטישים כנר וכלי נשיפה.

מעבר לתקופה הקלאסית
לשלב שבין הבארוק לתקופה הקלאסית, על מגוון הרעיונות המתחרים שהועלו בו, והנסיונות לאחד השפעות שונות, יותר משם אחד. יש הקוראים לו גאלאנט או רוקוקו או פרה-קלאסי. בתקופה זו המלחינים הבארוקיים במובהק היו עדיין פופולריים - באך, הנדל וטלמן המשיכו להלחין כשהסגנון ההומופני היה כבר בעלייה ברורה. התרבות המוזיקלית עמדה בפני צומת - המלחינים הגדולים של הסגנון הישן נתפסו כמי שהטכניקה שלהם לוטשה עד לשיא, אך הציבור רעב לחידושים. זו הסיבה שקרל פיליפ עמנואל באך הפך לפופולרי כל כך - הוא הבין את צורות ההלחנה השונות, אך גם ידע כיצד לשלב אותם ברוח החדשה. עזיבתו את הסגנון הישן העלתה את קרנו עד כדי כך שהאפיל על אביו, יוהאן סבסטיאן באך, שלתקופה ארוכה נשכח.

ראו גם
* רשימת מלחינים מתקופת הבארוק

קישורים חיצוניים
* 



Candida albicans (קנדידה אלביקנס) הוא מין של שמר (פטרייה) דיפלואידי. C. albicans גורמת לזיהומים מזדמנים בבני אדם, לרוב בחלל הפה ובנרתיק. במצב פתוגני כפטרת, היא התגלתה כגורם חשוב בתחלואה ואף מוות במחלות כשל חיסוני (כגון איידס וסרטן).

הגנום של C. albicans
בהיותו גורם פתוגני חשוב, הגנום של C. albicans נחקר רבות, ונעשו השוואות רבות בינו לבין שמרים נחקרים אחרים: שמר האפייה ושמר הביקוע. אחד המאפיינים המעניינים אשר נמצאו בגנום הוא ריבוי השינויים המבניים בכרומוזומים של C. albicans אשר יוצרים מגוון גנוטיפי רחב. אלה כוללים הרחבה וצמצום של מספר הרצפים החוזרניים, טרנסלוקציות כרומוזומליות, מחיקות וטריזומיה בכרומוזומים מסוימים. שינויים אלה גורמים גם לשינויים בפנוטיפ ובכך תורמים להסתגלות אבולוציונית של הפטרייה לתנאי סביבה משתנים.

זיהום קנדידה בנרתיק- candida vulvovaginitis
זיהום של קנדידה בנרתיק הינו תופעה שכיחה אשר אחראית לכשליש מהמקרים של vulvovaginitis (דלקת הנרתיק). גורמי הסיכון למחלה זו הינם בין היתר שימוש באנטיביוטיקה, אשר מפרה את האיזון בפלורה הטבעית של הנרתיק, סוכרת, נשאיות איידס, ונשים בהריון, בעיקר בטרימסטר השלישי ולקראת הלידה. 

קנדידה מסוג אלביקנס גורמת לכ-80% מכלל זיהומי הקנדידה בנרתיק (קנדידה גלברטה וקנדידה טרופיקליס אחראיות ל-10% ו-5% מהזיהומים הקנדידיאליים, בהתאמה). 
באופן כללי, הקנדידה מצויה בנרתיק ומהווה חלק מהפלורה הנורמלית. חוסר איזון בפלורה למשל יגרום לזיהום קנדידיאלי כאמור לעיל. 

סימפטומים
הסימפטומים הקשורים בקנדידה נרתיקית הינם הפרשת יתר וגינלית, אודם באזור הווגינה, גרד וצריבה, במיוחד בזמן מתן השתן, הפרעה בקיום יחסי מין ולעתים התפשטות סביב אזור פי הטבעת. המחלה אינה נחשבת למחלת מין, למרות שאפשר להדביק את בן הזוג על הפין (balanitis). 
מקובל לחלק את המחלה בהתאם לתדירות שלה, כאשר במרבית המקרים הזיהום הינו זיהום שלא חוזר לאחר טיפול תרופתי, כאשר יש מקרים בהם נשים לוקות בזיהומים חוזרים — תופעה המתרחשת אצל 10%-20% מהנשים. הזיהום במקרה כזה עלול לחזור בין 3-4 פעמים ואף יותר במהלך שנה. במקרה של זיהומים חוזרים הפתוגן הוא דווקא קנדידה מסוג גלברטה ופחות קנדידה אלביקנס. במצב של זיהומים חוזרים ייתכנו סימפטומים נוספים הנובעים מהחלשת המערכת החיסונית על ידי הפטריה: חולשה ועייפות, בעיות בעיכול, צינון וכאבי גרון, בעיות עור ועוד. הסימפטומים משתנים מאדם לאדם ויכולים להתפרש כסימפטומים של מחלה אחרת, ובדרך כלל מאובחנים כקנדידה לאחר שנפסלו כל יתר האפשרויות הסבירות. במקרה כזה, על הטיפול בפטריה לכלול דיאטה אנטי-פטרייתית.

אחד השיטות לאיבחון מהיר הינו ביצוע בדיקת קלקופלור.

וירולנטיות
וירולנטיות הינה מידת האלימות של הקנדידה, כלומר באילו גורמי אלימות היא משתמשת כדי להתרבות ולהיצמד לרקמה. לקנדידה יש מספר גורמי אלימות:
* יכולת מעבר מצורת השמר לצורת קורים (למעט קנדידה גלברטה בה אין קורים).
* הפרשת פרוטאינזות מסוג sap — אנזימים אקסוגניים. 
* יכולות היצמדות לרקמה.

בדיקת דם לאבחון קנדידה

בדיקת דם לאבחון קנדידה היא בדיקת דם מהירה (rapid blood test), המבוססת על טכנולוגיה חדשנית ומאפשרת אבחון מדויק  של מחלת הקנדידה במערכות הגוף השונות (סיסטמית), כמערכת העיכול, הנשימה, הנרתיק, והעור. הבדיקה מהירה ופשוטה לביצוע, ומאבחנת נוגדני IgG בדם לזנים הפטוגניים (תוקפניים)של פטריית הקנדידה  
כגון: candida albicans, candida glabrata, candida parapsiloiss, candida krusei. רמת הנוגדנים בדם מעידה על רמת הזיהום המערכתית של הפטריה. כל עוד הפטריה היא בגדר גבולות הנורמה, תגיב הבדיקה בתוצאה שלילית. האבחון, ביחד עם שקלול התסמינים מהם סובל המטופל, מאפשר לקבוע סוג הטיפול הדרוש ומשך הזמן הדרוש לטיפול. 

בדיקת הדם לקנדידה פתרה לא מעט בעיות דיוק שהיו קשורות באבחון קנדידה.
עד כה נהוג היה לאבחן את הקנדידה באמצעות בדיקות משטח מקומיות, אשר לא בהכרח מעידות על בעיה רב מערכתית
וכן באמצעות בדיקת צואה, הלוקה לעתים ביכולת דיוקה. דבר זה נובע מאופיה של הפטריה להיצמד בחוזקה אל דופן המעי ולתת בשל כך מופע חלקי בלבד בצואה עצמה. 

בדיקת הדם נעשית באמצעות לקיחת טיפת דם קטנה מקצה האצבע (סרום ופלזמה). תוצאות הבדיקה מתקבלות 
תוך כ 10 דקות. הבדיקה מאושרת על ידי משרד הבריאות בישראל גם כבדיקה עצמית ביתית (OTC).

ראו גם
* קספופונגין

קישורים חיצוניים
*


 


האי הרד ואיי מקדונלד (באנגלית: Heard Island and the McDonald Islands) הינם איים בלתי מיושבים הממוקמים בדרום האוקיינוס ההודי בין מדגסקר לאנטארקטיקה. האיים מהווים חלק מאוסטרליה מאז 1947. 

בשל מספר הרב של כלבי הים והציפורים באי, האיים מהווים שמורת טבע. על אף שאין מתיישבים באי, ניתנה לאי סיומת אינטרנט - hm. 

האי הרד
האי הרד הוא אי הררי בשטח של 368 קמ"ר, שהגבוה בהריו הוא פסגת מוסון, הר געש שגובהו 2,745 מטרים. פסגת מוסון היא הגבוהה בהרי אוסטרליה, והר הגעש הפעיל היחיד המצוי בטריטוריות שבשליטת אוסטרליה.

איי מקדונלד
איי מקדונלד הם שלושה איים סלעיים קטנים השוכנים 44 ק"מ מערבית לאיי הרד. שטחם הכולל 2.5 קמ"ר והר הגעש באי מקדונלד שגובהו 230 מטר, התפרץ מספר פעמים מאז שנת 1992 לאחר 75,000 שנים בהן היה רדום.

היסטוריה
האיים נתגלו לראשונה בשנת 1833, וככל הנראה בני אדם לא הגיעו לאי קודם לכן. פיטר קמפ, צייד כלבי ים, גילה את האיים ב-27 בנובמבר 1833 בעת הפלגתו על האונייה "מגנט", בדרכו מקרגואלן אל אנטארקטיקה. רב החובל ג'ון הרד, צייד כלבי ים מארצות הברית, ראה את האיים ב-25 בנובמבר 1853 בעת מסע ציד על האוניה "אוריינטל" בדרכו מבוסטון למלבורן ודיווח על הגילוי (ולכן האי נקרא אל שמו). באותה עת גם רב החובל ויליאם מקדונלד בהפלגה על האוניה "סמאראנג" גילה את איי מקדונלד הקטנים, הסמוכים לאי הרד, ב-4 בינואר 1854 והם קרויים על שמו.

הנחיתה הראשונה על האיים הייתה במרץ 1855 כאשר רב החובל ארסמוס דרווין רוג'רס נחת על האי, ובין השנים 1855 - 1880 שימשו האיים אתר ציד של כלבי ים, עד שאלה נכחדו מן האיים בשנת 1880, והציד נפסק. באותה תקופה הרג כלבי הים הביא לאיסוף של מעל 100,000 חביות שמן כלבי ים.

האיים הפכו לשמורת טבע ואתר מורשת עולמית של אונסק"ו בשנת 1997.

קישורים חיצוניים
* 

 




האוקיינוס הדרומי המקיף את יבשת אנטארקטיקה הוא הרביעי בגודלו מבין האוקיינוסים, והאחרון שהוגדר על ידי הארגון ההידרוגרפי הבינלאומי, בעקבות החלטה של הארגון משנת 2000, אף שהמונח "האוקיינוס הדרומי" היה נפוץ בקרב יורדי ים למעלה ממאתיים שנה קודם לכן. שטחו 20.327 מיליון קמ"ר.

גאוגרפיה

האוקיינוס הדרומי מוגדר כאזור הימי המקיף את אנטארקטיקה וזורם בו זרם מקיף הקוטב האנטארקטי. שטחו הכולל 20,327,000 קמ"ר והוא מקיף 17,968 ק"מ של חופי אנטארקטיקה. האוקיינוס נמצא בין קו הרוחב הדרומי 60 לבין חופי אנטארקטיקה.

במפות אוסטרליות גם האזור הימי הדרומי לאוסטרליה וניו זילנד, אף שהוא צפוני לשטח האמור, נחשב חלק מהאוקיינוס הדרומי.

אקלים
טמפרטורת המים נעה בין 2- ל-10 מעלות צלזיוס. הפרשי הטמפרטורות בין מדפי הקרח המקיפים את אנטארקטיקה לבין המים החמים יותר מחוללים סופות ציקלוניות לאורך החופים. בחורף חלקים גדולים מהאוקיינוס קופאים.

קרקע האוקיינוס
עומקו של האוקיינוס בין 4,000 ל-5,000 מטרים. מדף היבשת האנטארקטי הינו צר ביותר ועמוק - ומגיע ל-400 - 800 מטרים. 

הזרם המקיף את אנטארקטיקה זורם ממערב למזרח. זרם זה מעביר 130 מיליון מטרים מעוקבים של מים מדי שנייה.

שיא העומק הוא בבקע סנדוויץ' הדרומי - שעומקו בקצהו הדרומי - 7,235 מטרים מתחת לפני הים.

קישורים חיצוניים
* 
 


 

אלבקרקי (באנגלית, מספרדית ששיבשה שם בערבית: Albuquerque) היא העיר הגדולה ביותר במדינת ניו מקסיקו שבארצות הברית. העיר היא מושב מחוז ברנלילו והיא ממוקמת במרכז מדינת ניו מקסיקו, על גדות נהר הריו גראנדה וממערב לרכס ערי הסנדיה. נכון לחודש יולי 2009, אוכלוסיית העיר מונה 528,497 תושבים והיא ממוקמת במקום ה-34 בגודלה בארצות הברית. נכון ליולי 2008, המטרופולין של העיר מונה 845,913 תושבים, ובערך כמחצית מאוכלוסיית ניו מקסיקו מתגוררת באזורה של אלבקרקי. 

העיר נוסדה בשנת 1706 על ידי מתיישבים ספרדיים. העיר נבנתה על פי הדפוס הספרדי המסורתי: כיכר ראשית המוקפת בבניינים ממשלתיים המוקפים בבתי מגורים וכנסייה. במהלך השנים, עברה הכיכר המרכזית שיפוצים, וכיום היא משמשת כמוזאון לשימור מורשת העיר. התפתחותה של העיר החלה בשנת 1889 עם בנייתה של מסילת רכבת בין החוף המערבי לחוף המזרחי של ארצות הברית ועם הקמתה של אוניברסיטת ניו מקסיקו.

מדי שנה, בחודש אוקטובר מארחת העיר תחרות בינלאומית לכדורים פורחים.

לפי מדד הפשע של הFBI, אלבקרקי נחשבת לעיר המסוכנת בארצות הברית.

קישורים חיצוניים

* 
* 



 

עברי לידר (נולד ב־10 בפברואר 1974) הוא זמר-יוצר, מלחין ופזמונאי ישראלי.

ביוגרפיה
ילדותו
עברי לידר נולד בגבעת חיים איחוד, לאם ממוצא פולני ואב ממוצא ארגנטינאי. כשהיה בן 5 עברה המשפחה לבת ים ואחר כך להרצליה. לידר היה טיפוס ספורטיבי בילדותו וחשב בהתחלה להיות כדורסלן.

את דרכו המוזיקלית החל בגיל 5, אז למד לנגן בפסנתר. מאוחר יותר למד לנגן גם בגיטרה ובסינתיסייזר. כבר בגיל 7 החל לכתוב מנגינות, ומאוחר יותר למד במגמת המוזיקה בתיכון "אלון" ברמת השרון, בלהקות שונות (הראשונה הייתה "הפיפְּס"), שבהן ניגן בהתחלה ואחר כך גם שר. הלהקה האחרונה שבה השתתף הייתה "כך עושות כולן". רגע השיא של הלהקה כלל הופעה במועדון "רוקסן", והיא אף ניהלה מגעים להוצאת אלבום בכורה.

לאחר הלימודים בתיכון, התגייס לצבא וקיווה להגיע ללהקה צבאית, אך שובץ כעוזר אפסנאי ולאחר חודש השתחרר.

התפתחות הקריירה

את הקריירה המקצועית החל לידר כשהוזמן לכתוב מוזיקה ליצירות המחול "נשיקות" ו"אוקטובר". בהמשך הוזמן, כשהוא רק בן 20, על ידי אוהד נהרין לכתוב מוזיקה ללהקת המחול ההולנדית "NDT" את "Kaamos". הישגו הגדול של לידר בתחום המחול הוא כתיבת המוזיקה ל-"Zina" עבור להקת המחול בת שבע.

בסוף 1997 יצא אלבום הבכורה של לידר, "מלטף ומשקר". לידר כתב והלחין בעצמו את שירי האלבום, וביצע את העיבודים במשותף עם יועד נבו. השירים "לאונרדו" ו"תמיד אהבה", יצאו כתקליטי שדרים לרדיו והפכו ללהיטים. גם השירים "מרי לנצח", "אישה לויתן" ו"אף אחד משנינו" מהאלבום זכו להצלחה. האלבום הגיע למעמד אלבום זהב ומאוחר יותר גם למעמד אלבום פלטינה.

ביולי 1999 יצא לאור אלבומו השני של לידר, "יותר טוב כלום מכמעט", שהגיע אף הוא לאלבום פלטינה. גם באלבום זה כתב והלחין לידר את כל השירים, ועיבד אותם במשותף עם יועד נבו. בין שיריו המצליחים של האלבום היו "יותר טוב כלום", "בחולצת פסים", "הכוס הכחולה" ו"ואולי".

בשנת 2001 הפיק לידר את אלבומה השלישי של שרון חזיז, "פנסים", שבו שר עם חזיז את שיר הנושא שכתב והלחין. השיר היה לאחד השירים המצליחים ביותר מהאלבום.

בינואר 2002 יצא אלבומו השלישי של לידר, "האנשים החדשים", שאותו הפיק בעצמו בצליל חדשני ואלקטרוני. לקראת צאת האלבום ביצע לידר מהלך חשוב בעיצוב תדמיתו הציבורית, כשהחליט להתראיין ולדבר בגלוי על היותו הומוסקסואל, מהלך שתואר בתקשורת כיציאתו מהארון. האלבום כולל בין היתר להיטים כמו "בתי קפה", "על קו המים", וכן ביצוע לשירם של אהוד מנור ויאיר רוזנבלום "גשם אחרון", שהוקלט לפרויקט השירותרום והוכנס, כבקשת הקהל, כרצועת בונוס לאלבום. בעיבודי השירים באלבום השתתף מושיק קופ.

באותה שנה שיתף לידר פעולה עם מי שהיה אז הקלידן בלהקתו, עידן רייכל, בעיבוד והפקה מוזיקלית לשיר "בואי" שנכלל באלבום הראשון של הפרויקט של עידן רייכל. כמו כן יצר מוזיקה מקורית לסרטו של איתן פוקס "יוסי וג'אגר". עבור סרט זה הקליט לידר גרסה מחודשת לשירה של ריטה "בוא" (מירי פיגנבוים/רמי קלינשטיין). גרסתו לשיר זכתה להצלחה, וצורפה גם היא לאלבומו "האנשים החדשים".

במקביל להופעות "האנשים החדשים" העלה לידר מופע משותף עם השחקנית מיטל דוהן בשם "אהבה וסקס בימים הנוראים", שבו שולבו מוזיקה, תיאטרון וקטעי קריאה שלוקטו ונערכו במיוחד לערב. באותה שנה הוציא ספר שירים שבו כרך טקסטים שכתב. בתום השנה זכה בפרס אקו"ם ל"תמלילן השנה".

בשנת 2004 הלחין לידר את הפסקול השני שלו, שוב לסרט של איתן פוקס, "ללכת על המים". במסגרת הסרט הקליט לידר יחד עם ריטה חידוש לשירם של אסתר עופרים ואבי עופרים "סינדרלה רוקפלה". באותה שנה הפיק מוזיקלית יחד עם גלעד שמואלי את אלבום הבכורה של גלעד שגב, "עכשיו טוב". לאלבומה של שרית חדד "חגיגה" שיצא באותה שנה כתב לידר את מילות השיר "בחום של תל אביב", שהיה אחד הלהיטים הגדולים של האלבום. לאלבומה של רוני דואני "לא עוצרת" מ-2005 כתב והלחין את השיר "אדוני".

בסוף 2004 החל לידר לעבוד על אלבומו הרביעי, "זה לא אותו דבר", שיצא בפברואר 2005 והגיע למעמד אלבום זהב. באלבום זה בחר לידר להשתמש במחשב כמכשיר הקלטה בלבד, ויצר אלבום נטול סימפולים. כלי המיתר המלווים את האלבום נוגנו על ידי תזמורת בת 40 נגנים. להיטי האלבום היו "זכיתי לאהוב", "ניסים" ו"זה לא אותו דבר". בעקבות האלבום זכה לידר בתואר "זמר השנה" במצעדי הפזמונים השנתיים של גלגלצ ושל רשת ג', וכן בטקס פרס העמ"י.

ב-16 בפברואר 2006 יצאו אלבום ו-DVD של המופע "זה לא אותו דבר" שהתקיים ב-21 באפריל 2005 בביתן 1 בגני התערוכה. תיעוד הופץ בשמות "Live CD" ו-"Live DVD". במופע השתתפו ריטה, ברי סחרוף ואסף אמדורסקי. גרסת ההופעה לשיר "הכוס הכחולה" יצאה כסינגל וזכתה להצלחה בתחנות הרדיו. באותה שנה, במקביל לפרידתו המתוקשרת מיניב ויצמן, הלחין לידר את פסקול הסרט "הבועה", גם הוא של איתן פוקס וגל אוחובסקי.

בשנת 2007 הקליט לידר יחד עם נינט טייב גרסה מחודשת לשירה של עפרה חזה "הכאב הזה", שזכתה להצלחה במצעדי הפזמונים. באותה שנה השתתף באלבום "הסליל" של להקת מטרופולין, שבו שר את השיר "חוזר אלי".

העובדה שלידר כמעט ולא שירת בצה"ל עלתה שוב לדיון ציבורי באוגוסט 2007. שלושה ימים לפני שהיה אמור להופיע במופע הצדעה לאגודה למען החייל ביטל צה"ל את השתתפותו. הסיבה לביטול היה מכתב שנשלח ללידר ממפקדת קצין חינוך ראשי, שעליו נדרש לידר לחתום כתנאי להסכמת צה"ל לקיום הופעתו. במכתב נדרש לידר להצהיר במפורש כי הוא "אוהב את צה"ל ומכבד את ערכיו". לידר סירב להיענות לדרישה, שאותה ראה כמשפילה במיוחד, ובתגובה ביטל צה"ל את הופעתו המתוכננת. הביטול גרר אחריו ביקורת חריפה, בין השאר שהתבצע כחלק ממסע שניהלו שלטונות צה"ל נגד משתמטי גיוס.

בשנת 2008 יצא אלבומה של ריטה "רמזים", בהפקתו המוזיקלית של לידר. לידר כתב והלחין לאלבום את השירים "הפעם" ו"שקל שבעים". "רמזים" מכר מעל 50,000 עותקים והוכתר כ"אלבום פלטינה". בנוסף הוא הפיק בשיתוף עדי גולדשטיין את המופע המבוסס על האלבום. ההופעות זכו גם הן להצלחה גדולה. באותה שנה הקליט לידר גרסת כיסוי לשיר "השדות האדומים", במסגרת פרויקט "עבודה עברית" שיצא לרגל חגיגות ה-60 למדינת ישראל. השיר נכתב על ידי הלל מיטלפונקט ויוסי מר חיים, ללחן של אהוד בנאי שביצע את השיר במקור באופרת הרוק "מאמי".

ב-4 בספטמבר 2008 הוציא לידר את אלבומו החמישי, "בקצב אחיד בתנועות של הגוף". לאלבום קדמו הסינגלים "רק תבקש" שיצא בסוף יוני והוצע להורדה חינם באתר האינטרנט של לידר, ו"מתעורר" שיצא ב-13 באוגוסט. אחרי צאת האלבום יצאו כסינגלים גם השירים "הדרכים הארוכות", "אלוף העולם" והדואט "ביחד מפחד" עם אפרת גוש.

בתחילת שנת 2010 החל בסיבוב הופעות משותף עם אסף אמדורסקי, שלווה בשיר שכתב לידר והלחין אמדורסקי, בשם "לא יכול לישון".

באוקטובר 2010 נבחר לידר לייצג את ישראל בטקס MTV בקטגוריית Best European act.

ביולי 2011 השיק לידר, יחד עם יונתן גולדשטיין ואנשים נוספים, את הפרויקט המוזיקלי TYP. ההרכב מתמודד על הזכות לייצג את ישראל בטקס ה-EMA בקטגוריית Best European act..
ב5 בינואר 2012 הוחתם הפרויקט על חוזה בינלאומי עם חברת הענק יוניברסל תחת חברת הבת הצרפתית שלה, פולידור. החוזה כולל הפצה עולמית של האלבום של הצמד, הקלטת והפצת שלושה אלבומים נוספים, וסיבוב הופעות בינלאומי. 

נטייתו המינית

לידר הוא אחד מהאמנים הראשונים בישראל שהכריזו בגלוי על נטייתם המינית בתקשורת. הוא רואיין על ידי גל אוחובסקי ל"מעריב" בדצמבר 2001 וסיפר על היותו הומו ועל בן זוגו לשעבר, יניב ויצמן. כתבת השער שפורסמה ב"סופשבוע" של מעריב זכתה להדים רבים והוא זכה להערכה מהקהל שלו.

רבים רואים בראיון זה את רגע יציאתו מהארון, אם כי מעולם לא הכחיש או הסתיר את נטייתו. עוד לפני הראיון היה לידר מהמופיעים הקבועים בהפנינג שנערך בסיום מצעד הגאווה בתל אביב. בראיון צוטט לידר בהתייחס למושג היציאה מהארון: "אני לא אוהב להגדיר את עצמי דרך המושג הזה. כי אני לא מרגיש אותו בכלל בחיים שלי. אף פעם לא שיקרתי בעניין הזה, ואף פעם לא הכרזתי הכרזות."
נטייתו המינית השפיעה רבות על השירים שכתב ושר עוד לפני הראיון עם אוחובסקי, שבהם שירי אהבה ששר גבר לגבר אחר. כדבריו "מי שקורא את הטקסטים שלי ומקשיב לשירים, כבר מזמן היה צריך להסיק את המסקנות לבד".

מגמה זו נמשכה בתקליטו הרביעי זה לא אותו דבר שיצא לאור בשנת 2005:

ב-2002 שר ביצוע מחודש ללהיטה של ריטה "בוא", שנכלל אחר כך כחלק מפסקול הסרט יוסי וג'אגר. השיר מדבר אל גבר, ומשמעותו משתנה מאוד כששורות כגון "בוא נפזר את מסך הערפל, בוא נעמוד באור ולא בצל" מושרות על ידי גבר ולא אשה.

דוגמה לשליטה יוצאת דופן בעמימות מגדרית ניתן למצוא, לדוגמה, בשיר "זכיתי לאהוב" שבאלבום הרביעי. זהו שיר אהבה של גבר, שלכל אורכו אין שיוך מגדרי של נשוא/ת האהבה :

לכבוד מצעד הפזמונים הבינלאומי השנתי של גלגלצ לשנת 2008 הקליט לידר ביצוע מלנכולי לשיר של קייטי פרי "נישקתי בחורה" ("I Kissed a Girl"). הפיכת המגדרים בשיר מתבטאת בשיר זה באופן שונה כאשר לידר מתאר יחסים עם אישה במקביל לזוגיות הומוסקסואלית: "נישקתי בחורה רק כדי לנסות, מקווה שלחבר שלי לא אכפת".

אלבומים
* מלטף ומשקר (1997)
* יותר טוב כלום מכמעט (1999)
* האנשים החדשים (2002)
* זה לא אותו דבר (2005)
* Live CD‏ (2006) - מתוך המופע "זה לא אותו דבר".
* בקצב אחיד בתנועות של הגוף (2008)

מארזי DVD
* Live DVD‏ (2006)

כ-TYP
* 2011: 
קישורים חיצוניים

* - האתר האנגלי הרשמי
* - האתר הישראלי הרשמי
* - העמוד הרשמי ביו טיוב
* 
* 
* 
*,
*, nrg
*, ynet , 28.12.08
*, ראיון בעובדה, 9.3.09
* 
* 
* 

הערות שוליים


לוקיוס קורנליוס קינה (130 - 84 לפנה"ס), בן לבית האב של הקורנליים, חי בתקופה רבת תהפוכות בתולדותיה של הרפובליקה הרומית. הוא נמנה עם תומכיו של גאיוס מריוס. בשנת 87 לפנה"ס, אחרי המלחמה במרסים במהלך מלחמת בעלות הברית, נבחר לקונסול.

פועלו של קינה בעת מלחמת האזרחים
לאחר שלוקיוס קורנליוס סולה יצא עם צבאו למזרח, החל קינה במאבק פוליטי להחזרת מריוס וחבריו לרומא בשאיפה להחזיר את חוקי סולפיקיוס. הניסיון להחזיר חוקים אלו נתקל בתגובתה האלימה של סיעת האצולה, בראשות חברו לקונסולט גנאיוס אוקטאוויוס, והאירועים האלימים שהתרחשו (שלפי המסורת נהרגו בהם עשרת אלפים איש) הביאו להגליית  קינה ותומכיו מרומא.

קינה ותומכיו מיהרו לגייס צבא מבני הברית האיטלקים, ומחלק מגדודי הצבא הרומי שחנה בקמפניה. מריוס, שכנראה היה בקשר קבוע עם קינה, ניצל את ההזדמנות וחזר לאיטליה עם כח של כ-500 איש, שהיה מורכב בעיקר מעבדים משוחררים ושכירי חרב נומידים. הוא הצליח לאסוף אל דגלו ששת אלפים חיילים, שכללו פליטים פוליטיים, עבדים משוחררים וחיילים מקרב בני הברית האיטלקים. כמו כן הצליח מריוס להעמיד צי של ארבעים אוניות שהציב בשפך הטיבר, ועצר את הגעת אסדות התבואה לרומא. מריוס התאחד עם קינה, והכיר בו בתור הקונסול החוקי (למרות שבעיר רומא נבחר כבר קונסול אחר במקומו), וקינה מסר בידיו את הפיקוד על צבאו וסמכות פרוקונסולרית.

מצבה של האצולה היה בכי רע. כוחותיהם הצבאיים היו או במזרח בהנהגת סולה, או עסוקים בקרבות בסמאניטים. תמיכתו של הכוח הצבאי השלישי בצפון איטליה, בראשות גנאיוס פומפיוס סטראבו, הייתה לא ברורה, ולמרות שזה הציב את מחנהו מול רומא, הוא נתן למורדים להקיף את חומותיה. צבא המורדים התפצל לשלושה חלקים, כאשר חלק אחד בראשות קינה התמקם בצד הימיני של הטיבר, חלק שני בהנהגת קווינטוס סרטוריוס התמקם בצדו השמאלי, וכוחו של מריוס התקדם במעלה החוף לכיון אוסטיה וכבש את היישובים ששוכנים עליו. לאחר שכבש את אוסטיה בזזו כוחותיו את העיר.

סטרבו נלחם למראית עין בכוחות המורדים אך לרוב לא נקט בפעולה כלשהי. בצרתה הכריזה הממשלה על נתינת זכויות האזרחים לכול הקהילות האיטליקיות שמרדו בהם (ובכך מחקו את כל הישגי הרומים במלחמה האיטלקית) מתוך תקווה לגייס לעצמם כוחות חדשים. הממשלה הצליחה לגייס בצעד זה רק כעשרת אלפים איש. בלית בררה קראו האצילים למטלוס פיוס ולצבאו בסמניום לנטוש את מלחמתו שם, ולבוא לעזרתם. מריוס וקינה, כתגובה, העניקו לסמאניטים את כל דרישותיהם הפוליטיות וגייסו לעצמם חיל עזר סמניטי.

מריוס המשיך בטקטיקה שלו של ניתוק רומא מדרכי האספקה, וכבש את אריניום, חסם את הטיבר, וכבש את כל היישובים ששלטו על מבואות רומא ליבשה. רעב ומגפות החלו להכות בעיר רומא, בצבאות הממשלה ובכוחותיו של סטרבו, מפילים אלפים מהם. כוחות הממשלה, שתוגברו בצבאו של מטלוס ושרידי כוחותיו של סטרבו (שמת במגפה) נפגשו עם מחנה המורדים מול גבעות האלבנים האיטלקיות. אולם החיילים של צבא הממשלה הפגינו חוסר רצון מובהק להלחם ומטלוס נסוג איתם בחזרה לכיוון העיר. הצבא של מריוס וקינה הגיעו לשערי העיר, העריקות של חיילים ממחנה האצולה הלכו וגברו, ואפילו עבדי רומא החלו לברוח לצבאו של מריוס בשל ההבטחה לחירות שהבטיח להם. בלית בררה נכנעה הסיעה השלטת בעיר לפני מריוס וקינה, כאשר בקשתה היחידה היא הימנעות המנצחים מטבח דמים.

שערי העיר נפתחו וקינה צעד בראש לגיונותיו לתוכה, ואילו מריוס התעקש שיסירו מעליו את הנידוי שהטיל עליו סולה. עם הסרת החרם נכנס מריוס לעיר והחל במרחץ דמים שנמשך עשרה ימים ברומא לבדה, ובאיטליה כולה מספר חודשים. כל החשובים והבולטים בין מנהיגי האופטימטים הוצאו להורג ורכושם הוחרם. ביניהם הקונסול אוקטאוויוס, עשרות קונסולים לשעבר, עשירי רומא, מצביאים מפורסמים, בני בריתו לשעבר של גאיוס עצמו, ועוד עשרות אחרים. מריוס אפילו לא טרח להעמידם למשפט, והשתמש בפלוגות שהורכבו מעבדים לשעבר לרצוח את מיטב האצולה הרומית. מעשיו של מריוס החרידו אפילו את בני בריתו הפופולרים, קינה וסרטוריוס, אולם גם הם פחדו מידו של זה, וקינה אף בחר במריוס להתמודדות יחד איתו על הקונסולט של שנת 86 לפנה"ס.

נקמתו של מריוס הושלמה, הוא חזר לשלוט על רומא, הרג ונקם במעמד האצילים שמעולם לא קיבל אותו, והשיג את הקונסולט השביעי אליו שאף במשך 13 השנים הקודמות למאורעות הללו.

אחרי מותו של מריוס, לוקיוס ולריוס פלאקוס הפך לקונסול שני. בשנת 84 נאלץ לצאת למלחמה כנגד סולה שחזר באותה עת ממלחמתו נגד מיתרידטס השישי ונהרג על ידי חייליו במרד שפרץ במחנהו. 


 

קינה היא ביטוי פיוטי לאבל כבד, שיר אבל והספד הנאמר על אדם או קבוצה בעקבות מוות או חורבן. קינה שימשה במקור כסוג של משקל בשירה, אם כי נעשה בה גם שימוש כהספד הכתוב בצורה לירית, המשקף את המוות של אדם קרוב או מתאר צער באופן כללי. קינה יכולה לתאר גם משהו שנראה מסתורי או מוזר למחבר. בנוסף, קינה עשויה להיות סוג של יצירה מוזיקלית, המבוצעת בנימה של עצבות.

היסטוריה

קינות מצויות כבר בתרבות הכנענית הקדומה. למשל בשירה האוגריתית מצויים אזכורים לקינות בהקשר של אבל על מותו של אדם קרוב או חשוב.

בתנ"ך מצויות מספר קינות ידועות. הקינה הנודעת ביותר בשפה העברית היא קינת דוד, שבהּ מבכה דוד את מותם של שאול ויהונתן בתחילת ספר שמואל ב' (א', יט-כז). קינה זו מושמעת בתדירות גבוהה בטקסי יום הזיכרון לחללי מערכות ישראל.

קינה נודעת נוספת בשפה העברית היא מגילת איכה – קינתו של ירמיהו על חורבן בית המקדש הראשון. נהוג לקרוא קינה זו בתשעה באב, יום האבל על חורבן בתי המקדש.

ראו גם

* מקונן - (קינה ווקאלית, הקשורה למנהגי האבל המסורתי בסקוטלנד ואירלנד.)

קישורים חיצוניים
*רבי קלונימוס בן יהודה, על הרוגי אשפירה, וורמישא ומגנצא, באתר "דעת"
לקריאה נוספת
*רונית שושני, "'אוי לי שחרבתי את ביתי': מבנה פרוזודי וגלגולי נוסח של שיר מתקופת החורבן", מחקרי מורשתנו ב–ג (תשס"ד), עמ' 209–218.
*רונית שושני, "משקל כמותי ומבנה פרוזודי בשיר מתקופת רב אשי (353–427/8 לספה"נ)", בקורת ופרשנות 31 (תשנ"ה), עמ' 5–23.




מכונת תנועה נצחית או מכונת תנועה מתמדת, (פרפטואום מובילה מלטינית: Perpetuum Mobile) היא מכונה היפותטית המפיקה אנרגיה שימושית בצורה שתפר את חוקי הפיזיקה. באופן מעשי הכוונה למכונה שתבצע עבודה יעילה מבלי לצרוך אנרגיה חיצונית ללא הפסק.

מכונות תנועה נצחית הן בלתי אפשריות למימוש לפי ההבנה המדעית של ימינו. בפרט, מכונה מסוג זה תפר את החוק הראשון או את החוק השני של התרמודינמיקה. בהתאם לכך נחלקות מכונות אלו  לשני סוגים: 
*מכונות תנועה נצחית מהסוג הראשון - מכונות אלו אמורות לייצר יותר אנרגיה משהן צורכות. במקרה כזה ישנה הפרה של חוק שימור האנרגיה והיעילות התרמודינמית המתקבלת גדולה מ 1.0 (הן מכוּ‏נות באנגלית Over-Unity Device כלומר "מתקן על-יחידה").
*מכונות תנועה נצחית מהסוג השני - מכונות אלו מתמירות אנרגיית חום באופן ספונטני לעבודה, תהליך השומר לכאורה על חוק שימור האנרגיה, אך עומד בסתירה לחוק השני הדורש גידול של האנטרופיה במערכת סגורה.

למרות הסתירה לחוקי הפיזיקה הקיימים ישנם עדיין ממציאים רבים אשר מנסים את מזלם בתכנון מכונה שכזו.

ראו גם
* השד של מקסוול
* מנוע קרנו

לקריאה נוספת
* רן לוי, פרפטום מובילה - על פיזיקה, מכונות נצח, שרלטנים ומה שביניהם, ספרית מעריב, 2007.

קישורים חיצוניים

*
*
*
*
* ספרו של רן לוי (ספרית מעריב 2007)


 

חצי האי האפניני (איטלקית: Penisola italiana) הידוע גם בשם "חצי האי האיטלקי" וגם "המגף האיטלקי", הוא אחד מחצאי האיים הגדולים באירופה. אורכו כ-1,000 קילומטרים מהרי האלפים בצפון ועד קצהו הדרומי. בחצי האי שוכנת מדינה גדולה אחת - איטליה ושתיים קטנות - סן מרינו וקריית הוותיקן. האי מכוסה בהרים בעלי גובה בינוני, הרי האפנינים, אשר נתנו לחצי האי את שמו. חצי האי גובל בים הטירני ובים הליגורי ממערב, ב ממזרח וב בדרום. דרומית לחצי האי נמצא האי סיציליה השייך לאיטליה. רבים מכנים את חצי האי "המגף" האיטלקי עקב הדמיון בין צורתו למגף.

הרי האפנינים מחולקים ל-3 חלקים: האפנינים הדרומיים, האפנינים המרכזיים והאפנינים הצפוניים. אקלימו של חצי האי הוא ים תיכוני.


 
 

הרולד מקמייקל (באנגלית: Harold MacMichael; 15 באוקטובר 1882 - 19 בספטמבר 1969) היה הנציב העליון הבריטי החמישי שמונה על ארץ ישראל.

ביוגרפיה
סר הרולד מקמייקל נולד בשנת 1882 בדרבישייר שבבריטניה. בשנת 1905 נכנס לשירות הקולוניאלי הבריטי ושירת בחבל הנילוס הכחול בסודאן עד 1915. בשנה זו נתמנה למושל טנגנייקה (כיום החלק העיקרי של טנזניה).

בשנת 1938 נתמנה מקמייקל למושל עליון על ארץ ישראל. היה זה בתקופת המרד הערבי הגדול ומתחילת כהונתו מקמייקל הסתובב תחת משמר כבד, במונחים של אותם ימים.

לאור עברו הקולוניאלי בסודאן, האמין מקמייקל כי עתיד בריטניה קשור בברית עם העולם הערבי. את העניין היהודי לא הכיר, והיהודים נראו לו כנטע זר ומפריע במזרח התיכון. בהשקפתו זו הפך מקמייקל להיות לנציב העליון העוין ביותר כלפי היישוב היהודי מבין הנציבים העליונים, במיוחד התבטא הדבר בפרשת הוצאתו להורג של שלמה בן יוסף, כשלא נעתר לבקשות הסוכנות היהודית וזאב ז'בוטינסקי לחוס על חייו. בהשפעתו אישר מפקד הצבא הבריטי בארץ ישראל את עונש המוות שהטיל עליו בית הדין הצבאי ובן יוסף הוצא להורג ב-9 ביוני 1938. תחת שלטונו הרג קצין המשטרה הבריטית ג'פרי מורטון את אברהם שטרן (יאיר), מפקד הלח"י, לאחר שנתגלה מקום מחבואו ב-12 בפברואר 1942, דבר שהיה בגדר הוצאה להורג ללא משפט.

בדצמבר 1941 הושמה בהסגר בנמל איסטנבול אוניית המעפילים "סטרומה". האונייה, ועליה 769 מעפילים, פליטים רומנים הנמלטים משואת יהודי רומניה, נשלחה אל חופי הים השחור, לאחר שבמשך עשרה שבועות נעשו מאמצים לאפשר את הגעתה אל הארץ, ועליית הפליטים שעליה, אך השלטונות הבריטים לא איפשרו כניסת העולים, אף אם יקוזז מספר העולים ממכסת הסרטיפיקטים. לאחר עשרה שבועות בהסגר, בפברואר 1942 נשלחה האונייה ללב ים. בהיותה בלב ים טובעה האונייה, כפי הנראה בטעות, על ידי צוללת רוסית, ו-768 מנוסעיה ירדו למצולות. בעקבות פרשה זו פירסמו המחתרות את הכרוז הבא, הנושא את תמונתו של מקמייקל, בנוסח כרוזי ה"מבוקש" שפורסמו באשר ללוחמי המחתרות עצמם:

"רצח! סיר הארולד מק מייכל, הידוע כנציב העליון לפלסטינה (א"י),
 מבוקש עבור רצח 800 פליטים יהודים במימי הים השחור באוניה "סטרומה".

ב-8 באוגוסט 1944 ניסו אנשי הלח"י להתנקש בחייו, אך נכשלו בכך. עשרה לוחמים בפיקודו של יהושע כהן ובהשתתפותו של אליהו חכים ארבו לו על הכביש הראשי ביציאה מירושלים, בסיבוב חד ליד הכפר ליפתא, כשהם מוסווים למודדי כבישים. בהגיע מכוניתו של הנציב, ומלפניה ומאחוריה מכוניות משטרה ובהם שוטרים חמושים, זרקו אנשי הלח"י בקבוק מולוטוב לכביש, שיצר חומת אש שעצרה את השיירה, ופתחו לעברה באש מקלעים. נהגו של הנציב הצליח למלט את המכונית לשטח ראות מת מעבר לצלע ההר וחיי הנציב נצלו, אך אשתו נפצעה.

זמן קצר לאחר מכן הוצב מקמייקל במלאיה (כיום מלזיה) ובשנת 1946 שירת שנה אחת במלטה. 
מקמייקל נפטר בקנט, בריטניה.

דוד בן-גוריון אמר עליו:

קישורים חיצוניים

* זאב גלילי,, באתר "היגיון בשיגעון"
* 


 

פליקס בלוך (באנגלית:Felix Bloch; 23 באוקטובר 1905 - 10 בספטמבר 1983), פיזיקאי יהודי אמריקאי יליד שווייץ, חתן פרס נובל לפיזיקה לשנת 1952. 

בלוך החל ללמוד הנדסה במכון הטכנולוגי של ציריך. לאחר שנת לימודים אחת עבר ללמוד מתמטיקה ופיזיקה. למד אצל ארווין שרדינגר, שלימד באותה עת במכון זה. בשנת 1927, לאחר ששרדינגר עזב את המכון, עבר בלוך ללמוד באוניברסיטת לייפציג תחת ורנר הייזנברג. שם הוא הוסמך לתואר דוקטור לפילוסופיה בשנת 1928.

עבודת המחקר שלו הייתה בחלקה על מכניקת הקוונטים של אלקטרונים בגבישים ובחלקה על גילוי תיאורית ההולכה במתכות. בתקופה זו הייתה לבלוך ההזדמנות לעבוד עם כמה מחשובי הפיזיקאים כמו וולפגנג פאולי, ורנר הייזנברג, נילס בוהר ואנריקו פרמי.

עם עליית הנאצים לשלטון בשנת 1933, עזב בלוך את גרמניה ועבר לארצות הברית שם החל לעבוד באוניברסיטת סטנפורד שבקליפורניה.

בשנת 1934, בעת עבודתו בסטנפורד, הגה את הרעיון בדבר קיומה של שיטה לקיטוב נייטרונים (באופן חלקי להפריד בין כיווני סיבוביהם החיוביים והשליליים). בשנת 1939, תוך שימוש בשיטה זו, הוא ולואי אלווארז (חתן פרס נובל לפיזיקה 1968) הצליחו למדוד את המומנט המגנטי של הנייטרון (תכונה של השדה המגנטי שלו).
בתקופת מלחמת העולם השנייה, בלוך עבד על אנרגיה אטומית ועל אמצעי נגד למכ"ם.

עם תום המלחמה שב לאוניברסיטת סטנפורד והמשיך בעבודתו שהובילה אותו, ביחד עם הנסן ופאקרד, לגילוי העקרון של ההשראה הגרעינית (המוכרת בשם תהודה מגנטית גרעינית - NMR). היה זה גילוי חשוב ביותר, שכן הוא עזר לבסס את הקשר בין שדה מגנטי גרעיני, גבישים ותכונות מגנטיות של חומרים שונים.

מאוחר יותר, ההשראה הגרעינית הפכה שימושית בקביעת ההרכב והמבנה של מולקולות, והפכה לשימושית באבחון הרפואי בבתי החולים.

בעבור פיתוח השיטות למדידה מדויקת של מגנטיות הגרעינית ועל התגליות שנעשו בעזרת שיטות אלה, זכה בלוך, במשותף עם אדוארד מילס פרסל, בפרס נובל לפיזיקה לשנת 1952.

ראו גם
* משפט בלוך


 

מִיכָה הַמֹרַשְׁתִּי, לפי המתואר בתנ"ך, היה נביא שפעל בממלכת יהודה ובממלכת ישראל באמצע תקופת בית ראשון. ספרו, בן שבעת הפרקים, הוא השישי בקובץ התרי עשר, וממוקם בין ספר יונה לספר נחום. בין נבואותיו, יש נבואות פורענות ונחמה, אך בעיקר מצטיין מיכה בדברי התוכחה שלו אל ראשי העם ומושליו. מיכה היה אחד מ"ארבעה נביאים שנתנבאו באותו הפרק" - הושע, ישעיהו, עמוס ומיכה - וכנראה היה הצעיר מביניהם. אף על פי שאירועים היסטוריים (דוגמת מסעות צבא אשור בארץ ישראל) לא נזכרים בספרו במפורש, ניכרת בבירור השפעתם על נבואותיו, ומסגרת התקופה משתלבת היטב עם דברי מיכה הבאים בספרו.

פרטים אישיים
הכתוב לא מוסר פרטים אישיים רבים על מיכה. נכתב כי היה "מֹּרַשְׁתִּי" כשהכוונה, כך נראה, לבן העיר מוֹרֶשֶׁת גַּת או מָרֵשָׁה. מבין השורות אפשר להסיק עוד פרטים אחדים אודות מיכה. משלושה נימוקים אפשר להסיק שהיה בן המעמד הנמוך: ראשית, הוא לא מתערב כלל בענייני מדיניות, ולא מנסה להשפיע על המלכים לבצע או להימנע ממהלכים מדיניים כלשהם – זאת בניגוד לנביאים בני תקופתו כישעיהו בן אמוץ. שנית, מיכה מכנה את המעמד הנמוך בעם בתואר "עמי", ולא קורא לאנשיו בכינוים בעלי הקשר שלילי שנפוצו בקרב נביאי תקופתו, דוגמת "עניים" או "אביונים" – ומכאן אפשר להסיק שהוא עצמו חי בקרב מעמד זה. שלישית, שם אביו לא נזכר, בשונה מהושע וישעיהו.

התגובות לנבואתו
על התגובות לנבואתו ניתן ללמוד משני מקורות: ספר מיכה עצמו, וסיפור על ירמיהו הנביא, המופיע בספר ירמיהו פרק כ"ו.

בספר מיכה ניכר שהתנגדו למיכה ולא קיבלו את נבואותיו, וכנראה אף לעגו לו וביזו אותו: "אַל-תַּטִּפוּ, יַטִּיפוּן", אומר מיכה, וממשיך: "לֹא-יַטִּפוּ לָאֵלֶּה, לֹא יִסַּג כְּלִמּוֹת" (ב' ו). פירוש: האנשים להם מטיף מיכה "מטיפים" לו שלא להטיף להם, על פי דבריו, והוא נסוג בבושה. הוא ממשיך ואומר "לוּ-אִישׁ הֹלֵךְ רוּחַ, וָשֶׁקֶר כִּזֵּב, אַטִּף לְךָ לַיַּיִן וְלַשֵּׁכָר - וְהָיָה מַטִּיף הָעָם הַזֶּה" (ב' יא).
מלשונו של מיכה בפרק ו' ניכר שהעם סירב להאזין לו, והוא נאלץ לשוב על דבריו פעם אחר פעם ולהתווכח עם הקהל: "עַמִּי, מֶה-עָשִׂיתִי לְךָ וּמָה הֶלְאֵתִיךָ?  עֲנֵה בִי!" (ו' ג). מהשוואה לירמיהו כ"ו (להלן) יש חוקרים המסיקים כי נעשה ניסיון להרוג את מיכה או לפגוע בו פיזית, וספר מיכה, הכולל נבואות בלבד ולא סיפורים, לא מדווח על כך.

לעומת זאת, בסיפור המסופר בירמיהו פרק כ"ו נראה שנבואתו של מיכה עשתה רושם כביר על שומעיה: כשירמיהו הוכיח את העם (שנים רבות אחרי מיכה), ורצו להוציא אותו להורג בשל כך, נזכרו זקני הארץ בנבואת מיכה ובחזרתו בתשובה של העם בעקבותיה: "וַיָּקֻמוּ אֲנָשִׁים מִזִּקְנֵי הָאָרֶץ, וַיֹּאמְרוּ אֶל-כָּל-קְהַל הָעָם לֵאמֹר: 'מִיכָה הַמּוֹרַשְׁתִּי הָיָה נִבָּא בִּימֵי חִזְקִיָּהוּ מֶלֶךְ-יְהוּדָה, וַיֹּאמֶר אֶל-כָּל-עַם יְהוּדָה לֵאמֹר: 'כֹּה-אָמַר ה' צְבָאוֹת: צִיּוֹן שָׂדֶה תֵחָרֵשׁ, וִירוּשָׁלַיִם עִיִּים תִּהְיֶה וְהַר הַבַּיִת לְבָמוֹת יָעַר'; הֶהָמֵת הֱמִתֻהוּ חִזְקִיָּהוּ מֶלֶךְ-יְהוּדָה וְכָל-יְהוּדָה?! הֲלֹא יָרֵא אֶת-ה', וַיְחַל אֶת-פְּנֵי ה' - וַיִּנָּחֶם ה' אֶל-הָרָעָה אֲשֶׁר-דִּבֶּר עֲלֵיהֶם'" (ירמיהו כ"ו, יז-יט). מכאן נראה בבירור, שקהל השומעים, ובראשו חזקיהו המלך, חזר בתשובה בעקבות דברי מיכה. יתרה מזאת, חזרה בתשובה זו נזכרה שנים רבות לאחר מכך כמופת לנבואה מוצלחת. למעשה, זוהי הפעם היחידה בתנ"ך כולו שנביא מצוטט בספרו של נביא אחר. יש להעיר שנבואה זו מופיעה בשינויים קלים בספר מיכה עצמו (ג', יב).

אפשר ליישב סתירה זו בכמה דרכים. ראשית, סביר כי לרוב נבואותיו של מיכה התייחסו באדישות ואף בכעס, אך הנבואה בה קבע כי ירושלים תחרב גרמה לזעזוע ולהלם: הייתה זו, כך נראה, הפעם הראשונה שבה נובא כך. אנשי ירושלים, שהיו בטוחים ש"ה' בְּקִרְבֵּנוּ, לֹא-תָבוֹא עָלֵינוּ רָעָה" (ג' י"א), נדהמו לשמוע נבואה שסתרה את הנחתם וחזרו, בגללה, בתשובה. שנית, אין דרך לקבוע בוודאות לאיזה מלך שייכת כל נבואה (ראו בהמשך). יכול להיות שזו הייתה הנבואה היחידה מימי חזקיהו המלך, שהתאפיינו בחזרה בתשובה (מל"ב, י"ח ג-ו), ולפיכך חזר העם בתשובה לקול מיכה.

השם מיכה
השם מיכה (קיצור של מיכיה, או מיכיהו) נפוץ בתנ"ך ושזור לאורכו, החל מתקופת השופטים ועד ימי נחמיה. מיכיהו הוא שמם של שלושה אנשים שונים ואישה אחת, מיכיה – שמם של שלושה אנשים פרט למיכה הנביא המכונה גם מיכיה (בכתיב, הקרי הוא מיכה) והשם מיכה חוזר עוד כמה פעמים. בסך הכול קרויים בשמות אלו שנים עשר בני אדם. לעתים מכונה אותו אדם במקום אחד מיכה ובמקום אחר מיכיהו. השם הוא שאלה רטורית: "מי כה'?", זאת בדומה לשם מיכאל.

היות שם זה נפוץ, הביא רבים לזהות, בטעות, בין מיכה המורשתי לבין הנביא מיכיהו בן ימלה המוזכר בספר מלכים (מל"א כ"א) ופעל בימיו של יהושפט מלך יהודה ואחאב מלך ישראל. נראה כי גם בעל ספר מלכים ביקש לחזק אפשרות זו בכך ששם באחרית דבריו של מיכיהו את המילים "שמעו עמים כלם" - אותן מילים בהן פותח ספר נבואותיו של מיכה המורשתי.
   אף על פי כן, זיהוי זה איננו עולה בקנה אחד עם תיארוך זמנו של מיכה המורשתי כפי שנראה בהמשך. כמו כן, יש לציין, שמילים אלו אינן מופיעות באחד מנוסחיו של תרגום השבעים לספר מלכים, אשר הסתמך, כנראה, על כתב יד עברי שבו לא היו מילים אלו - עובדה זו מחזקת את ההשערה כי מילים אלו הינן אך ורק תוספת שביקשה לזהות בין שני הנביאים.

ספר מיכה
ספר מיכה כולל בתוכו את דברי הנביא בלבד. עיקרם נבואות, אך ישנם גם קטעים אשר אפשר לראות כתפילות או קינות. אין בו חזיונות או סיפורים, ואין בו תיעוד של מעשים סמליים שנעשו על ידי הנביא - פרט לדברי הנבואה עצמם. בפסוק אחד בספר שוטח מיכה את השקפתו באשר לנבואתו: "אָנֹכִי מָלֵאתִי כֹחַ אֶת-רוּחַ ה' וּמִשְׁפָּט וּגְבוּרָה - לְהַגִּיד לְיַעֲקֹב פִּשְׁעוֹ וּלְיִשְׂרָאֵל חַטָּאתוֹ" (ג', ח).

מיקום בתנ"ך וחלוקה
ספר מיכה נמצא בקובץ התרי עשר, בין ספר יונה לספר נחום. הסיבה למיקום זה היא, כנראה, רצון לשימו אחרי ספר עמוס, אלא שבאמצע נכנסו, מסיבות שונות, ספר עובדיה וספר יונה. בתרגום השבעים ממוקם ספר מיכה שלישי, על פי הסדר הכרונולוגי.

הספר, המכיל 105 פסוקים, מחולק לשבעה פרקים, ולשני סדרים (פרט לפסוק האחרון בספר, השייך לסדר הבא). מבחינה תוכנית אפשר לחלק את הספר לשלוש או ארבע חטיבות עיקריות, שמורכבות בעיקרן מתוכחה, נחמה, תוכחה ונחמה (כאשר הנחמה בסוף הספר יכולה להוות חטיבה בפני עצמה או חלק מחטיבת התוכחה שלפניה). החטיבה הראשונה מתחילה בפרק א' (שהוא, בעיקרו, פורענות כפועל יוצא של תוכחה), ונגמרת בפרק ג', החטיבה השנייה היא פרקים ד'-ה', והחטיבה השלישית היא פרקים ו'-ז', כאשר אפשר להתייחס לחציו השני של פרק ז' כחטיבה בפני עצמה.

לא תמיד ברור היכן נגמרת כל נבואה והיכן מתחילה הנבואה הבאה. יש קובעים כי נבואותיו של מיכה קצרות מאוד, ויש מחברים קטעי נבואות לנבואות ארוכות יותר. לא ברור מהו הקשר ביניהן ומדוע סודרו כפי שסודרו. אי אפשר לדעת מתי נאמרה כל נבואה, ולכן אין לדעת האם הסדר קשור לסדר הכרונולוגי בו נאמרו הנבואות. אפשר לנחש שהסדר קשור באסוציאציות בין הנבואות של המסדר, זאת בגלל שימוש בביטויים דומים בנבואות קרובות – אך אין לדעת דבר בוודאות. ייתכן שהשימוש באותם ביטויים קשור בסדר כרונולוגי דווקא, ואולי בגורם אחר.

תוכן
* פתיחה (פרק א', א-ד): בכותרת הספר באה תבנית רגילה החוזרת אצל נביאים רבים: "דְּבַר ה' אֲשֶׁר הָיָה אֶל-מִיכָה הַמֹּרַשְׁתִּי, בִּימֵי יוֹתָם אָחָז יְחִזְקִיָּה מַלְכֵי יְהוּדָה, אֲשֶׁר-חָזָה עַל-שֹׁמְרוֹן וִירוּשָׁלִָם". מיכה, אמנם, הוא היחיד שבכותרת ספרו כתוב כי חזה על שומרון וירושלים. לאחר הכותרת באה פתיחה לספר, שאפשר שהיא פתיחה לנבואה הראשונה בלבד: "שִׁמְעוּ עַמִּים כֻּלָּם, הַקְשִׁיבִי אֶרֶץ וּמְלֹאָהּ; וִיהִי ה' אלהים בָּכֶם לְעֵד, ה' מֵהֵיכַל קָדְשׁוֹ; כִּי-הִנֵּה ה' יֹצֵא מִמְּקוֹמוֹ; וְיָרַד וְדָרַךְ, עַל-במותי (בָּמֳתֵי) אָרֶץ; וְנָמַסּוּ הֶהָרִים תַּחְתָּיו וְהָעֲמָקִים יִתְבַּקָּעוּ - כַּדּוֹנַג מִפְּנֵי הָאֵשׁ כְּמַיִם מֻגָּרִים בְּמוֹרָד" (א', ב-ד). לאחר מכן מתחילות הנבואות בספר:
* חטיבה ראשונה (פרקים א'-ג'): בפרק א' עוסק הספר בגורל שומרון וירושלים, כאשר בתחילת הפרק נוגעת הנבואה בשומרון, ובהמשכו - בירושלים. בפתיחת הנבואה הוא שואל ועונה לעצמו: "מִי-פֶשַׁע יַעֲקֹב? הֲלוֹא שֹׁמְרוֹן! וּמִי בָּמוֹת יְהוּדָה? - הֲלוֹא יְרוּשָׁלִָם!" (ה), על כן, "וְשַׂמְתִּי שֹׁמְרוֹן לְעִי הַשָּׂדֶה" (ו), מבטיח ה' בפיו של מיכה, "... וְכָל-פְּסִילֶיהָ יֻכַּתּוּ, וְכָל-אֶתְנַנֶּיהָ יִשָּׂרְפוּ בָאֵשׁ, וְכָל-עֲצַבֶּיהָ - אָשִׂים שְׁמָמָה" (ז). בחלקו השני של הפרק מקונן הנביא על חורבנן של ערים רבות בממלכת יהודה. ייתכן כי חלק זה מאוחר יותר, ומשתייך למסע כיבוש מאוחר יותר של צבא אשור. מקובל להניח כי הערים אשר מונה מיכה - תוך משחקי מילים ואותיות על שמותן של הערים - הן בסדר מסעו של סנחריב ביהודה (דומה מאוד, אם כי לא אותו המסע, למתואר בספר ישעיהו פרק י' כד-לב). כך, למשל, ממליץ מיכה לאנשי לכיש: "רְתֹם הַמֶּרְכָּבָה לָרֶכֶשׁ, יוֹשֶׁבֶת לָכִישׁ! רֵאשִׁית חַטָּאת הִיא לְבַת-צִיּוֹן, כִּי-בָךְ נִמְצְאוּ פִּשְׁעֵי יִשְׂרָאֵל" (יג). רתימת המרכבה לרכש היא פעולה שנועדה לקדם את פני האויב הבא לעיר או, אולי, כדי לברוח ממנו בזריזות. את הפרק מסיים מיכה בקריאה לעם: "קָרְחִי וָגֹזִּי, עַל-בְּנֵי תַּעֲנוּגָיִךְ; הַרְחִבִי קָרְחָתֵךְ כַּנֶּשֶׁר, כִּי גָלוּ מִמֵּךְ" (טז). פרק ב', שרובו תוכחה על רקע חברתי ל"חֹשְׁבֵי-אָוֶן וּפֹעֲלֵי רָע", מכיל בין נבואה אחת לשלוש. לשיטת המחלקים את הפרק לנבואות שונות, ישנן שתי נבואות תוכחה (פס' א-ה;ו-יא), ונבואת נחמה אחת (יב-יג) או שנבואת הנחמה היא חלק מנבואת התוכחה השנייה. בתחילת הפרק מבטיח הנביא לאנשים אשר "...חָמְדוּ שָׂדוֹת וְגָזָלוּ" (פס' ב) שיבוא יום בו יבכו הם על מר גורלם. באירוניה חדה מבטיח להם מיכה שמה שעשו הם לעניים יהיה גורלם הם: "לָכֵן לֹא-יִהְיֶה לְךָ מַשְׁלִיךְ חֶבֶל בְּגוֹרָל בִּקְהַל ה'" (ה). הנבואה השנייה נפתחת בציטוט של מתנגדי הנביאים בפי מיכה: "אַל-תַּטִּפוּ". הם שואלים את מיכה: "הֲקָצַר רוּחַ ה', אִם-אֵלֶּה מַעֲלָלָיו?" ומיכה עונה להם: "הֲלוֹא דְבָרַי יֵיטִיבוּ עִם הַיָּשָׁר הֹלֵךְ!" (ז). הוא ממשיך בתוכחתו, ולבסוף קובע: "לוּ-אִישׁ הֹלֵךְ רוּחַ, וָשֶׁקֶר כִּזֵּב, אַטִּף לְךָ לַיַּיִן וְלַשֵּׁכָר - וְהָיָה מַטִּיף הָעָם הַזֶּה" (יא). כאן מגיע קטע נחמה קצר, על קיבוץ שְׁאֵרִית יִשְׂרָאֵל אשר "יַּעֲבֹר מַלְכָּם לִפְנֵיהֶם וה' בְּרֹאשָׁם" (יג). מרבית הפרשנים מסווגים קטע נחמה זה כציטוט ישיר של מיכה עצמו, אך ישנם גם כאלה אשר מחשיבים מילים אלו כציטוט של נביא השוא מן הפסוק הקודם. בפרק זה בולט הדו-שיח בין מיכה למתנגדיו: בגרסה המרחיבה של הפרשנות, הדו-שיח נמשך מפסוק ה' עד פסוק ח'. בפרק ג' ישנה חלוקה ברורה לשלוש נבואות, המיועדות למנהיגי העם, אשר מועלים בתפקידיהם; הראשונה (פס' א-ד) פונה ל"רָאשֵׁי יַעֲקֹב וּקְצִינֵי בֵּית יִשְׂרָאֵל" (א) אשר "שֹׂנְאֵי טוֹב וְאֹהֲבֵי רעה (רָע)" (ב). יבוא יום, אומר מיכה, בו יזעקו אל ה', אך הוא יסתיר פניו מהם. הנבואה השנייה (פס' ה-ז\ח) מפנה אצבע מאשימה אל "הַנְּבִיאִים הַמַּתְעִים אֶת-עַמִּי". נביאים אלו מנבאים טוב תמורת שכר, "וַאֲשֶׁר לֹא-יִתֵּן עַל-פִּיהֶם (לא יפרנס אותם), וְקִדְּשׁוּ עָלָיו מִלְחָמָה" (ה). להם חוזה מיכה במילים קשות כי לא יהיה להם מַעֲנֵה אֱלֹהִים. לעומתם מעיד מיכה על עצמו: "וְאוּלָם אָנֹכִי מָלֵאתִי כֹחַ אֶת-רוּחַ ה' וּמִשְׁפָּט וּגְבוּרָה - לְהַגִּיד לְיַעֲקֹב פִּשְׁעוֹ וּלְיִשְׂרָאֵל חַטָּאתוֹ" (ח). הנבואה השלישית בפרק פונה שוב אל "רָאשֵׁי בֵּית יַעֲקֹב, וּקְצִינֵי בֵּית יִשְׂרָאֵל, הַמְתַעֲבִים מִשְׁפָּט" (ט). על אף ש"רָאשֶׁיהָ - בְּשֹׁחַד יִשְׁפֹּטוּ, וְכֹהֲנֶיהָ - בִּמְחִיר יוֹרוּ, וּנְבִיאֶיהָ - בְּכֶסֶף יִקְסֹמוּ", הם בטוחים ש"ה' בְּקִרְבֵּנוּ, לֹא-תָבוֹא עָלֵינוּ רָעָה" (יא). "לָכֵן", מתנבא מיכה "בִּגְלַלְכֶם: צִיּוֹן שָׂדֶה תֵחָרֵשׁ, וִירוּשָׁלִַם עִיִּין תִּהְיֶה, וְהַר הַבַּיִת לְבָמוֹת יָעַר" (יב). נבואה זו הייתה הראשונה בהיסטוריה, ככל הנראה, בה חזה נביא את חורבן ירושלים, וכפי שמשתקף בירמיהו פרק כו, עשתה רושם כביר על שומעיה.
* חטיבה שנייה (פרקים ד'-ה'): פרק ד' נפתח בנבואה המיועדת לאַחֲרִית הַיָּמִים. נבואה זו, המופיעה בשינויים קלים גם בספר ישעיה ב' ב-ד, קובעת כי יבואו ימים בהם יבואו גויים ללמוד את תורת ה' בירושלים, וישרור שלום בעולם: "לֹא-יִשְׂאוּ גּוֹי אֶל-גּוֹי חֶרֶב, וְלֹא-יִלְמְדוּן עוֹד מִלְחָמָה; וְיָשְׁבוּ אִישׁ תַּחַת גַּפְנוֹ וְתַחַת תְּאֵנָתוֹ, וְאֵין מַחֲרִיד" (ג-ד). בסופה של נבואה זו מופיעה תוספת שאינה באה בספר ישעיה. התוספת ממתנת את האווירה האוניברסלית שיוצרת הנבואה, ומזכירה לכולם שלפחות ברגעים אלו, של מסירת הנבואה, "כָּל-הָעַמִּים יֵלְכוּ אִישׁ בְּשֵׁם אֱלֹהָיו; וַאֲנַחְנוּ נֵלֵךְ בְּשֵׁם ה' אֱלֹהֵינוּ לְעוֹלָם וָעֶד" (ה). יש הטוענים שאין מקומה של נבואה זו בספר מיכה, כיוון שבשאר ספרו אין הוא נוגע בגורל ממלכות זרות (פרט לאשור), וזוהי נבואה כללית. מאידך, אפשר שמיכה קיבל נבואה זו מידי מורו, ישעיהו בן אמוץ, ושיבצה בין נבואותיו. לאחר נבואה זו באות נבואות נחמה נוספות (ד': ו-ז, ח-יד או ח-י, יא-יד; ה: א-ה, ו, ז-יד) אשר עוסקות ברובן בקיבוץ נדחי ישראל ויהודה ומצב עתידי של שלום. פסוקים ח-יד בפרק ד' קשים לפירוש. ברור כי מיכה קורא לבת-ציון לצאת לבבל, ושם תבוא הגאולה. המצב הרע הנוכחי, מבטיח מיכה - בהתייחסו, כנראה, למצור על ירושלים בימי חזקיה - יסתיים בטוב. כיוון שבהמשך טוען מיכה שהגויים שנאספו סביב ירושלים ימותו במהרה (כפי שאכן קרה, במגפה המתוארת במלכים ב' י"ט לה), אפשר שמדובר בשתי נבואות שונות שנאמרו בהתייחסות לאירועים שונים, וקובצו יחדיו מסיבות שאינן ברורות. הנבואות בפרק ה' חוזות ליהודה ולשְׁאֵרִית יַעֲקֹב עוצמה צבאית: "וְהָיָה שְׁאֵרִית יַעֲקֹב... כְּאַרְיֵה בְּבַהֲמוֹת יַעַר, כִּכְפִיר בְּעֶדְרֵי-צֹאן... תָּרֹם יָדְךָ עַל-צָרֶיךָ וְכָל-אֹיְבֶיךָ יִכָּרֵתוּ" (ז-ח). הנבואה הראשונה בפרק זה נוקבת פעמיים בשם 'אשור' כממלכה (בפעם האחרת בספר, ז' יב, כשם ארץ). במחקר המקרא של המאה ה-19 הועלתה ההשערה שהנבואה הראשונה בפרק היא תוספת מאוחרת, השייכת לימי החשמונאים. רמז לכך הן המילים "שִׁבְעָה רֹעִים וּשְׁמֹנָה נְסִיכֵי אָדָם" המכוונים לאנשי בית חשמונאי (לשיטת המפרשים אחרת, שִׁבְעָה רֹעִים וּשְׁמֹנָה נְסִיכֵי אָדָם הם כינוי כללי ולא בני אדם מסוימים). הנבואה האחרונה בפרק (ז-יד) מבטיחה רע לעובדי העבודה הזרה, מעם ישראל ומהעולם כולו: "וְהִכְרַתִּי פְסִילֶיךָ וּמַצֵּבוֹתֶיךָ... וְעָשִׂיתִי בְּאַף וּבְחֵמָה, נָקָם, אֶת-הַגּוֹיִם אֲשֶׁר לֹא שָׁמֵעוּ" (יב, יד).

* חטיבה שלישית (פרקים ו'-ז'): בחלקו הראשון של פרק ו' מקיים מיכה כעין משפט בין ה' ובין העם. ההרים והגבעות נקראים להשתתף כעדים. מיכה מזכיר לעם את הטובות שעשה לו ה' בעבר הרחוק, ומזכיר את משה, אהרן ומרים, וכנגדם את בלק בן ציפור ובלעם. הוא שואל רטורית, כאילו מפי העם, איך לעבוד את ה': "בַּמָּה אֲקַדֵּם ה'?.. הַאֲקַדְּמֶנּוּ בְעוֹלוֹת, בַּעֲגָלִים בְּנֵי שָׁנָה? הֲיִרְצֶה ה' בְּאַלְפֵי אֵילִים, בְּרִבְבוֹת נַחֲלֵי-שָׁמֶן?" ועונה: "הִגִּיד לְךָ אָדָם מַה-טּוֹב, וּמָה-ה' דּוֹרֵשׁ מִמְּךָ, כִּי אִם-עֲשׂוֹת מִשְׁפָּט, וְאַהֲבַת חֶסֶד, וְהַצְנֵעַ לֶכֶת עִם-אֱלֹהֶיךָ" (ו-ח). בכך חוזר מיכה על עקרונות שכבר נאמרו על ידי נביאי דורו כנגד הקרבת קרבנות שאין מאחוריהם מעשים נוספים (למשל בעמוס ה, כב-כו; ישעיה א י-יז). בהמשך הפרק מדבר מיכה נגד העוולות החברתיות בעיר אשר "עֲשִׁירֶיהָ מָלְאוּ חָמָס". הוא מבטיח להם שיקבלו עונשים כבדים: "אַתָּה תֹאכַל וְלֹא תִשְׂבָּע... אַתָּה תִזְרַע וְלֹא תִקְצוֹר; אַתָּה תִדְרֹךְ-זַיִת וְלֹא-תָסוּךְ שֶׁמֶן, וְתִירוֹשׁ וְלֹא תִשְׁתֶּה-יָּיִן" (יד-טו). בסופה של הנבואה בא אזכור של בית אחאב, דבר שגרם לכמה מהפרשנים לטעון שנבואה זו נאמרה לאנשי שומרון, בירת ממלכת ישראל. בפרק ז' א-ח בא קטע קינה וצער אישי של מיכה, על כך ש"אָבַד חָסִיד מִן-הָאָרֶץ" (ב). לעומתם, אומר מיכה, "אֲנִי בַּה' אֲצַפֶּה, אוֹחִילָה לֵאלֹהֵי יִשְׁעִי. יִשְׁמָעֵנִי אֱלֹהָי! אַל-תִּשְׂמְחִי אֹיַבְתִּי לִי, כִּי נָפַלְתִּי - קָמְתִּי!" (ז-ח). האויבת, על פי הפרשנות, היא אויבת אישית או לאומית. הפסקה שאחר-כך (ראו להלן) מרמזת שמדובר באויבת לאומית, כנראה אשור: "זַעַף ה' אֶשָּׂא כִּי חָטָאתִי לוֹ... אֹיַבְתִּי... תִּהְיֶה לְמִרְמָס כְּטִיט חוּצוֹת" (ט-י).
* חטיבה רביעית (פרק ז', ט-כ; יש המחשיבים חטיבה זו כחלק מהחטיבה שלישית): מורכבת משתי פסקאות (ט-יג; יד-כ). בראשונה מבטיח מיכה שיבוא יום, רחוק אמנם, בו תהיה ארץ האויב לשממה ופזורי ישראל ישובו לארצם. הפסקה האחרונה בספר היא תפילה של מיכה, בה מבקש הוא רחמים מאת ה': "רְעֵה עַמְּךָ בְשִׁבְטֶךָ, צֹאן נַחֲלָתֶךָ", מתחנן מיכה, "כִּימֵי צֵאתְךָ מֵאֶרֶץ מִצְרָיִם אַרְאֶנּוּ (פירוש: הראנו) נִפְלָאוֹת" (יד-טו). הספר נחתם בבקשה "תִּתֵּן אֱמֶת לְיַעֲקֹב, חֶסֶד לְאַבְרָהָם, אֲשֶׁר-נִשְׁבַּעְתָּ לַאֲבֹתֵינוּ מִימֵי קֶדֶם" (כ).

רעיונות מרכזיים
ישנם כמה רעיונות מרכזיים השזורים לאורכו של ספר מיכה:

* מלחמה בעוולות החברתיות: בספר ישנן נבואות רבות כנגד ראשי העם ושופטיו, שאינם דואגים למעמדות הנמוכים ואף עושקים אותם.
* מידה כנגד מידה: אם ילך עם ישראל בדרך ה', יזכה לעתיד טוב. אם לא, יבוא יום בו יהיה טוב, אך הוא יהיה רחוק יותר, ועד אליו יעבור העם מסלול רצוף ייסורים.
* פשטות: מה שנדרש מהאדם הוא "עֲשׂוֹת מִשְׁפָּט, וְאַהֲבַת חֶסֶד, וְהַצְנֵעַ לֶכֶת עִם-אֱלֹהֶיךָ" - אין צורך בטקסים ראוותניים ובהקרבת קורבנות מפוארים.

הרעיונות לעיל מופיעים גם בדברי נביאים אחרים אשר קדמו למיכה. ישנם גם רעיונות המופיעים לראשונה אצל מיכה, וחוזרים אצל נביאים מאוחרים יותר:

* קיבוץ הגויים: הגויים מתאספים למקום אחד על מנת שייטבחו על ידי ה' ושליחיו. רעיון זה חוזר אצל נביאים כצפניה ויחזקאל.
* חורבן ירושלים: מיכה הוא הראשון שמדבר על חורבן הבית. אחריו דיבר על כך ירמיהו.

זמן כתיבת הספר
בפתיחת ספרו של מיכה מסופר שהתנבא "בִּימֵי יוֹתָם אָחָז יְחִזְקִיָּה", וייתכן שניבא גם בימי מנשה (דבר המשתלב עם הכלל המופיע בסדר עולם רבה פרק כ', בנוגע לנביאים אחרים, "מפני שלא היה מלך כשר לא נקראו על שמו"). אולם, לא נמסר לנו מתי נאמרה כל נבואה ונבואה בספר, ואין לדעת אם התנבא בתקופה זו ברצף או שחלו בפעילותו הנבואית הפסקות. יתרה מזאת, לא ידוע לנו אם נקבצו בספרו כל נבואותיו או רק חלקן (ואפשר להניח שרק חלקן, על פי הכלל החזל"י הקובע כי "נבואה שהוצרכה לדורות נכתבה ושלא הוצרכה לא נכתבה").

ישנם חוקרים ופרשנים המנסים לנחש, על פי ההקשר, את זמנה של כל נבואה ונבואה. במרבית המקרים, לניחושים אלו אין ביסוס של ממש, והם מסתמכים על רמזים והשערות בלבד.

על פי דברי הזקנים בירמיהו כ"ו, שייכת הנבואה במיכה ג' ט-יב לימי חזקיהו המלך. יש המשייכים אף את כל פרק א לימי חזקיהו, על סמך העובדה שחורבן שומרון, שמיכה חוזה בפרק א', אירע בימיו. גם מסע סנחריב, המופיע בחלקו השני של פרק א', עשוי להתאים לימי חזקיהו.

רמז להקרבת קרבנות אדם - אשר ידוע שהוקרבו, בתקופת מיכה, רק בימי אחז ומנשה מלכי יהודה - נמצא בפרק ו' פסוק ז: "הַאֶתֵּן בְּכוֹרִי פִּשְׁעִי, פְּרִי בִטְנִי חַטַּאת נַפְשִׁי?"; דבר זה מאפשר לשייך את נבואה זו לימי אחז או מנשה.

ישנן ראיות נוספות לשיבוץ נבואות בתקופות שונות, אך רובן חוורות וקלושות.

במחקר המקרא היו דעות אשר ייחסו את המזמורים שבסוף הספר ואת החלקים המדברים על עתיד טוב יותר לתקופות מאוחרות הרבה יותר (ימי גלות בבל). הקיצונים שבמחזיקים בדעות אלו ייחסו רק את שלושת הפרקים הראשונים בספר למיכה ואת השאר לנביאים שחיו מאוחר יותר. חוקרים אלו הסתמכו על הרעיון, שלא מתאים לנביא תוכחה כמיכה לומר דברי נחמה. מצד שני, אין בספר אנכרוניזמים ברורים או ראיות מוצקות לאיחור חלקים בו.

סגנון
רובו המוחלט של הספר כתוב בצורת שירה. הוא עשיר בתיאורים חיים של מושאי הנבואה: "קוּמִי וָדוֹשִׁי, בַת-צִיּוֹן! כִּי-קַרְנֵךְ אָשִׂים בַּרְזֶל, וּפַרְסֹתַיִךְ אָשִׂים נְחוּשָׁה" (ד' יג).

הספר כתוב בגוף ראשון (פרט לכתובת הבאה בראשו, שהיא, כנראה, מעשה ידי העורך). דבר זה נועד לעורר הזדהות עם הדובר אצל הקורא. דבריו ערוכים לעתים בצורת ויכוח בין הנביא ובין שומעיו.

כמה אמצעים אמנותיים מקראיים באים לידי ביטוי בספר. בין השאר ניתן למנות:

* צימוד, ובמיוחד על שמות מקומות יישוב: "בְּגַת אַל-תַּגִּידוּ, בָּכוֹ אַל-תִּבְכּוּ; בְּבֵית לְעַפְרָה - עָפָר התפלשתי (הִתְפַּלָּשִׁי)" (א' י). יש המפרשים אף את המילה בָּכוֹ כרומזת לשם מקום (ייתכן שעכו).
* שאלות רטוריות, המופנות אל העם: "עַמִּי, מֶה-עָשִׂיתִי לְךָ? וּמָה הֶלְאֵתִיךָ? עֲנֵה בִי!" (ו' ג).
* דימויים: "יְלַחֲכוּ עָפָר כַּנָּחָשׁ / כְּזֹחֲלֵי אֶרֶץ יִרְגְּזוּ מִמִּסְגְּרֹתֵיהֶם" (ז' יז).
* לעג, המכוון כלפי אנשי המעמד הגבוה בעם.

בספר ניכר חוסר התאמה בין שם עצם למספרו או מגדרו, למשל: "לְמַעַן תִּתִּי אֹתְךָ לְשַׁמָּה, וְיֹשְׁבֶיהָ לִשְׁרֵקָה" (ו' טו), דבר שגרם לחוקרים רבים לתקן תיקונים בנוסח המסורה, ולתרגם בחזרה מיוונית פסוקים מתרגום השבעים, שככל הנראה נשען על נוסח עברי שונה.
במאה העשרים נמצאו כמה כתבי יד של הספר מתקופת בית שני, אשר הנוסח שלהם דומה מאוד לנוסח המסורה.

מיכה כתלמידו של ישעיהו
מיכה היה הצעיר מארבעת הנביאים שפעלו באותה תקופה: הושע וישעיה, עמוס ומיכה. באופן טבעי, כמות ההקבלות ביניהם רבה. מתוך פסוקים אחדים בספר ישעיהו המרמזים שישעיהו היה מלמד תלמידים (לִמּוּדִים בלשונו), ומן ההקבלות הרבות, הרעיוניות והלשוניות, שבין ספר מיכה לספר ישעיהו, יש המסיקים, שישעיהו הנביא היה מורהו של מיכה (ואף של נביאים אחרים בתרי עשר). לרעיון זה יש אזכור גם באחד ממדרשי חז"ל.

נבואה אחת חוזרת בשינויים קלים בשני הספרים (ישעיהו ב', א-ד|מיכה ד', א-ה). להלן כמה דוגמאות להקבלות, לשוניות ותוכניות, בין נבואות ישעיהו לנבואות מיכה:

על אף כל ההקבלות שהובאו לעיל, ישנם הבדלים משמעותיים בין ישעיהו למיכה. השוני נובע בעיקר מכך שישעיהו היה בן עיר מרכזית - ירושלים - ובן המעמד הגבוה, ומיכה - בן כפר מן המעמד הנמוך.

בעוד שישעיהו הוא נביא כלל עולמי, אשר בין מושאי נבואותיו ישנן מקומות רחוקים כ"אֶרֶץ צִלְצַל כְּנָפָיִם אֲשֶׁר מֵעֵבֶר לְנַהֲרֵי-כוּשׁ" (ישעיה י"ח א), מיכה הוא נביא מקומי בלבד. אין לו נבואות על מקומות ואנשים זרים (פרט לנבואות חורבן על אשור, אשר צבאה החריב את שומרון ויהודה באותה עת, ויושבי ארץ ישראל ראו את חייליה בעיניהם).

בניגוד לישעיהו, מיכה נמנע גם מנגיעה כלשהי ביחסים בינלאומיים ובתוכניות מדיניות. הוא כלל לא נותן עצות בענייני מדיניות למלכים השונים אשר בתקופתם ניבא. דרישותיו היחידות הן בענייני צדק חברתי (ומעט בנושאי עבודה זרה).

בחז"ל
במדרש חז"ל (תלמוד בבלי, מסכת מכות כד/א) נזכר מיכה כנביא שקבע את דרישות היהדות על שלושה יסודות:
 "בא מיכה והעמידן (את המצוות) על שלוש, דכתיב (שכתוב): "הִגִּיד לְךָ אָדָם מַה-טּוֹב, וּמָה-ה' דּוֹרֵשׁ מִמְּךָ, כִּי אִם-עֲשׂוֹת מִשְׁפָּט וְאַהֲבַת חֶסֶד וְהַצְנֵעַ לֶכֶת עִם-אֱלֹהֶיךָ" (ו', ח): עשות משפט - זה הדין; אהבת חסד - זה גמילות חסדים; והצנע לכת - זה הוצאת כלה ולווית המת".

מקום קבורתו
על פי המסורת מצוי קברו של מיכה בתחומי אחד מבתי הקברות המוסלמים בכאבול, בתוך מערה בנויה ועליה חורבה של מבנה אבנים.

לקריאה נוספת
* שמואל ורגון, ספר מיכה - עיונים ופירושים, הוצאת אוניברסיטת בר-אילן, תשנ"ד.
* משה צבי סגל, מבוא לפירוש על ספר מיכה, הוצאת דביר, תשי"א.
* משה זיידל, פירוש דעת מקרא לספר מיכה, מוסד הרב קוק, תשל"ז.
* פירושים מסורתיים לספר מיכה.

קישורים חיצוניים
*, אתר מכון ממרא.
*, מתוך אתר דעת.
*, וקישורים למאמרים נוספים, באתר מט"ח.
* באתר הניווט בתנ"ך של ארגון נח"ת.
* 

הערות שוליים



 
 
 
 
 
 
 
אריה לייב גינצבורג (תנ"ה - ט"ו בתמוז תקמ"ה, 1695 - 1785) היה רב, תלמיד חכם ופוסק מהבולטים שבאחרונים. התפרסם במיוחד בגין חיבורו שאגת אריה.

ביוגרפיה

נולד לרבי אשר גינצבורג בהיותו רב העיר פינסק, ועוד בצעירותו נודע כעילוי. כשעבר אביו לכהן כרבה של מינסק, סייע לו בענייני העיר ואף ייסד שם ישיבה מפורסמת, בה לימד על דרך הפלפול והחילוקים.
סביבות שנת 1745 עבר לוולוז'ין ושם ייסד ישיבה לתלמידים נבחרים.
החל משנת 1765 ועד סוף ימיו שימש כרב, אב"ד וראש ישיבה במֵץ (בצפון צרפת).

רוב ימיו היה עני ואמר על עצמו בהלצה שהוא "אד"ם ר"ע" (ראשי תיבות של השמות בעברית הניתנים לעני אביון,דך,מך, רש, עני). הרב אריה לייב נודע בייחוד בכך שסיים אלף פעמים את הש"ס.

היה מהמתנגדים הגדולים לדרך הפלפול שרווחה באותה תקופה, ובדומה לגר"א, שפעל אחריו, חתר לפרשנות ופסיקה על פי פשוטם של המקורות. 
מאידך, בישיבתו במינסק לימד על דרך הפלפול והחילוקים ואף נאלץ לעזוב בשל מחלוקת עם רב העיר, ר' יחיאל היילפרין בעל ה"סדר הדורות", שדגל בלימוד על דרך הפשט והבקיאות. לא הכניס לתוך ספריו את הפלפולים שנאמרו בישיבה לחידוד התלמידים.
דן בש"ס ובראשונים מדעתו, בלי להיזקק לפרשנותם של ראשונים ואחרונים.
לא היסס להתנגד, לעתים בחריפות, לעמדות מנוגדות, ואף במקום שנהגו הכל להחמיר הוא לא היסס לפסוק לבדו להקל, אם היה ברור לו שהדבר מותר.

חיבוריו

התפרסם בייחוד בגלל ספרו שאגת אריה ספר זה ערוך בצורה של שאלות ותשובות אם כי השאלות הנידונות שם אינן השאלות שנשאל אלא שאלות הלכתיות שחקר וערך אותן כשאלות ותשובות. ה"שאגת אריה" נדפס בהתחלה עם ריבוי של ראשי תבות דבר שהקשה על לימודו, יש הסוברים שהירבה בראשי תבות על מנת לחסוך בדפים בגלל עוניו. ספר זה מתייחס בעיקר לשאלות הנוגעות להלכות מאורח חיים.

בין ספריו האחרים:
*טורי אבן, חידושים על שלוש מסכתות: ראש השנה, חגיגה ומגילה. 
*גבורות ארי, חידושים על שלוש מסכתות: תענית, יומא ומכות.

מתלמידיו
* תלמידו המובהק של הגר"א, רבי חיים מוולוז'ין, היה מתלמידי ישיבתו תקופה מסוימת.
* רבי אהרן ורמיש, רב ואב"ד בעיר מיץ, מח"ס "מאורי אור".
* אחיינו, הרב רפאל זיסקינד, רב קהילות אה"ו.

קישורים חיצוניים
*

*
*
*

הערות שוליים


מכון שלזינגר לחקר הרפואה על פי התורה נוסד בשנת 1966 ונקרא ע"ש ד"ר פלק שלזינגר, המנכ"ל השני של בית החולים שערי צדק בירושלים. המכון פועל במסגרת המרכז הרפואי שערי צדק ועוסק בבעיות רפואיות על פי אמות המידה של ההלכה.

עם התפתחות האתיקה הרפואית בעולם, גדלה גם ההתענינות בעמדת ההלכה היהודית בסוגיות אקטואליות של מוסר רפואי. מכון שלזינגר מחפש פתרונות מעשיים לשאלות הלכתיות, הן באופן כללי והן בעניינים ספציפיים. צוות המכון מורכב מרופאים וחוקרים יחד עם רבנים. כמו כן מתקיימת התייעצות עם פוסקים מפורסמים בעניינים מסוימים. המכון רואה את ייעודו בהחדרת ערכי תורה למערכות הרפואיות המדעיות.

בנוסף לכך, המכון עוסק בהדרכה וחינוך בענייני רפואה והלכה בין כותלי המרכז הרפואי שערי צדק בירושלים ובמסגרות ציבוריות ואקדמאיות שונות. פעילות המכון בתחום ההוראה כוללת: סמינרים לבתי ספר, ימי עיון, קורס קיץ ברפואה והלכה לסטודנטים מחו"ל, קורס חורף ברפואה והלכה לציבור הרחב.

לרשותו של המכון עומדת ספריה המכילה ספרות רפואית, הלכתית ואתית. הספרייה מבוססת על ספריה עיונית רחבת היקף וכוללת גם ספריה וירטואלית מתפתחת באינטרנט, לצד אמצעים נוספים.

מכון שלזינגר מפעיל מזה שנים רבות שירות מידע טלפוני בענייני רפואה, אתיקה והלכה. הקו הפתוח משרת רבנים, רופאים וחולים מכל רחבי העולם. מאז שנת 2004 מפעיל מכון שלזינגר שירות פרויקט שו"ת מקוון. מטרת הפרויקט היא לספק הדרכה הלכתית מהירה וברורה, פתרון ומענה מיידי לכל דורש, לשאלות בנושאים רפואיים-הלכתיים רבים כמו ענייני שבת, פוריות, חיים ומוות, ועניינים רבים אחרים, עימם הציבור מתעמת בעולם הרפואה המודרני - שירות חינם שניתן על ידי הרבנים, הפוסקים והרופאים הקשורים דרך קבע למכון.

מכון שלזינגר בירושלים ובית הספר לרפואה ע"ש אלברט איינשטיין בניו-יורק, שיתפו פעולה בארגון "הקונגרס הבינלאומי הראשון לרפואה , אתיקה והלכה" שהתקיים בישראל בשנת 1993 בהשתתפות רופאים, רבנים ואישי ציבור. הקונגרס התבסס על המבנה היהודי הקלאסי של שאלות ותשובות בהשתתפות רבנים ומרצים. מבחר הסוגיות המעשיות ברפואה שנדונו בכינוס היה רחב וכלל בין השאר איידס, השתלת איברים, פוריות הגבר, קביעת זמן המוות, פגמים בילוד, רפואת שיניים ופסיכיאטריה. ביולי 1996 התקיים "הקונגרס הבינלאומי השני". קונגרס זה, בדומה לקודמו, עסק בסוגיות רבות ומרכזיות כפונדקאות, רפואה משלימה, רשלנות רפואית, משאבים מוגבלים, ניסויים רפואיים ועוד. 

לצד פעילותו החינוכית וההלכתית, פרסם מכון שלזינגר את תוצאות מחקריו בסדרת פרסומים בעברית ובאנגלית, ביניהם כתבי העת "אסיא" ו-"Jewish Medical Ethics", האנציקלופדיה הרפואית הלכתית, סדרת נשמת אברהם על השו"ע, אסופות מאמרים מדריכי כיס לרופאים ולחולים ועוד.

קישורים חיצוניים
*


 

מלחמת יוגורתה (112 - 104 לפנה"ס) התנהלה בין הרפובליקה הרומית לנומידיה (כיום שטחן של לוב ואלג'יריה), עליה מלך באותה התקופה יוגורתה. המלחמה נמשכה כ-8 שנים ובמהלכה התגלו פגמים רבים בניהול הצבא הרומי ובמדיניות החוץ והפנים של הרפובליקה.

במהלך המלחמה (בשלב השני) התבלטו המצביאים הרומים קוינטוס קיקיליוס מטלוס, גאיוס מריוס ולוקיוס קורנליוס סולה בכשרונם. הצבא הרומי עבר מהפך לצבא חדש, יעיל ומיומן יותר, אך גם נאמן למפקדיו ולאו דווקא לרפובליקה אותה הוא משרת.

המלחמה הסתיימה עם לכידתו של יוגורתה על ידי הכוחות הרומים בשנת 105 לפנה"ס.

רקע
לאחר תבוסת קרתגו, הריסתה והכרזתה כשטח מקולל בשנת 143 לפנה"ס (במהלך המלחמה הפונית השלישית) נותרה נומידיה הממלכה החשובה ביותר באפריקה.

על נומידיה שלט יוגורתה, המלך הברברי הפופולרי ונכדו הבלתי חוקי של מסיניסה, מלכה הראשון של הממלכה. יוגורתה לחם לצד רומא במלחמת נומנטיה תחת פיקודו של סקיפיו אימיליאנוס, שם התיידד עם אנשי אצולה רומיים שהשתתפו במלחמה.

יוגורתה ירש את הממלכה ביחד עם שני אחיו החורגים, אך רצח אחד מהם ואת השני, אדהרבעל, הביס והשתלט על הממלכה כולה, בעוד אדהרבעל נמלט לרומא שם ביקש את עזרת הסנאט על מנת להשיב לו את חלקו בממלכה.

ב-116 לפנה"ס החליט הסנאט הרומי על חלוקת הממלכה בין היריבים. את החלק המזרחי העשיר יותר והכולל את עיר הבירה קירטה העניק הסנאט לאדהרבעל.
 
ב-112 לפנה"ס, תוך כדי התעלמות מפורשת מההחלטה הרומית לחלק את הממלכה לשניים, תקף יוגורתה את אחיו החורג. במהלך הלחימה הרגו כוחותיו של יוגורתה אנשי עסקים איטלקיים ועוררו את זעם רומא. ב-111 לפנה"ס נשלח לנומידיה הקונסול בסטיה בראש צבא, אך הגיע להסכם תמוה עם יוגורתה ונמנע מלתקוף אותו.

בשל החשדות לשוחד זומן יוגורתה לרומא להסביר את תנאי ההסכם. יוגורתה ניצל את שהותו ברומא כדי לארגן רצח של יריב פוליטי ואיבד בכך את כל תמיכתו ברומא. מכיוון שהבאתו לרומא הייתה כרוכה בהבטחה לשמור על שלומו, נשלח יוגורתה חזרה לאפריקה ללא פגע.

מהלך המלחמה
המלחמה החלה להלכה בשנת 112 לפנה"ס ומהלך האירועים בה גרם למבוכה רבה ברומא, בשל כישלון המצביאים שנשלחו לאפריקה בניהולה. בשנת 109 לפנה"ס אף הוקם בית דין מיוחד לחקר הכישלון במלחמה. הכישלון והחלטות בית הדין נוצלו ברומא עצמה לצרכים פוליטיים. 

הגעתו של הקונסול קוינטוס קיקיליוס מטלוס בשנת 109 לפנה"ס לנומידיה שינתה את מהלך המלחמה והובילה לכיבוש רוב נומידיה על ידי הרומים. הצבא הגיע באותה שנה לחופי אפריקה, ומטלוס חידש את המלחמה במלך הנומידי. באביב של שנת 108 לפנה"ס חדר הצבא הרומי לנומידיה, ונפגש עם צבא יוגורתה על גדות נהר מותול. במהלך הקרב היה לסגנו של מטלוס, גאיוס מריוס, חלק גדול בהצלחת התמרון שהביא את הניצחון לרומים. בעזרת התמרון היעיל הצליחו הכוחות הרומים בהנהגתם של מריוס ומטלוס לעבור מאזור נמוך, לאזור השולט בו התארגנו הנומידים ולגרשם משם. הניצחון בקרב היה בעל חשיבות עליונה לרומאים, ומריוס זכה להערכה רבה על חלקו בניצחון זה.

לאחר תבוסתו פיזר יוגורתה את כוחותיו ברחבי נומידיה, והחל לנקוט באסטרטגיה של מלחמת גרילה. בתגובה חילק מטלוס את צבאו לשתי חטיבות, האחת בהנהגתו והשנייה בהנהגתו של מריוס, והחל במסע הדברתם של הנומידים. החטיבה של מריוס, כמו החטיבה של מטלוס, כבשה מספר ערים נומידיות והציבה בהם חיל מצב, כאשר הערים שהתנגדו נכבשו בכוח ואנשיהן הוצאו להורג.

מטלוס כבש את רוב נומידיה והמשיך בניסיונותיו לתפוס את יוגורתה, אולם זה הצליח לחמוק ממנו ונע כל הזמן ממקום למקום. השבטים הגאטולים מהדרום החלו במאבק נגד צבאות רומא. יוגורתה נמלט לשטחה של מדינת חתנו בוככוס מלך מאוריטניה, וזה החל אף הוא החל בהכנות למלחמה ברומא.

על רקע כישלונו של מטלוס ללכוד את יוגורתה ערך מריוס את מסע הבחירות שלו לקונסולאט (107 לפנה"ס). מריוס הצליח להיבחר לקונסול והחליף את מפקדו לשעבר בניהול המלחמה.

בשנת 106 לפנה"ס ערך צבאו של מריוס מסע מלחמה נועז ומוצלח לעבר מבצר נהר המולכט. בחזרתו של הצבא מנהר המולכט הותקף על ידי כוחותיהם המשולבים של בוככוס ויוגורתה. ההתקפה הפתיעה את מריוס ובתחילת הקרב מצבו של הצבא הרומי היה בכי רע. אולם מריוס בעזרתו של סולה (מפקד חיל הפרשים), הצליח לארגן את צבאו מחדש ולהדוף את הנומידים והמאוריטנים. סולה, שהגן על האגף הימני של הגייסות, ביצע הסתערות נועזת לעבר יחידת פרשים נומידית שחסמה את נתיב נסיגתו של הצבא הרומי. לאחר מכן הסתער לעבר כוחות האויב שצרו על הלגיונות מצד אחר, כוחות שהונהגו על ידי המלכים בוככוס ויוגורתה עצמם והצליח להדוף אותם. מהלך זה אפשר לצבא הרומי לסגת באופן מסודר אל עבר העיר קירטא.

מריוס החליט לסיים את המלחמה על ידי תפיסתו של יוגורתה בשבי. באמצעות סולה הוא החל במשא ומתן עם בוככוס,  הצלע החזקה בברית נגד רומא וכרת איתו ברית, בתנאים נוחים לאחרון. התמורה שביקש מריוס הייתה בגידתו של בוככוס ביוגורתה. בוככוס דרש שסולה יהיה זה שיחתום את החוזה סופית ושרק לידיו יסגיר את יוגורתה. מריוס, למרות חששותיו שסולה (שעלה בינתיים לדרגת סגנו של מריוס בעקבות הכשרון שגילה בלחימה), ייתפס על ידי בוככוס וישמש כבן ערובה, הסכים. סולה נשלח למחנהו של בוככוס, ועבר דרך כוחותיו של יוגורתה בליווי בנו של בוככוס וולכוס. לאחר שסיים את המשא ומתן עם המלך המאוריטני, הונה האחרון את יוגורתה וגרם ללכידתו בידי חיילי סולה, שחזר עם השבוי למריוס. 

לקיחתו בשבי של יוגורתה סיימה את המלחמה שנמשכה שבע שנים ומריוס חזר מנצח לרומא. הוא זכה לטריומף (תהלוכת ניצחון) ב־1 בינואר, שנת 104 לפנה"ס, כשהמלך ובניו השבויים צועדים לפני מרכבתו. יחד עם זאת מריוס לא היה יכול לטעון לבלעדיות על הניצחון, דבר שגרם לו תסכול רב. סגנו סולה הוא זה שזכה בהערכה על התפיסה המתוחכמת של המלך הנומידי (מעשה שהונצח מאוחר יותר בפסל זהב שהעניק המלך בוככוס לקפיטול הרומי, או, לפי גרסאות אחרות, על גבי מטבע).


 
 
 
 

אסתר ארדיטי (1937 - 20 בפברואר 2003) הייתה חובשת צבאית בחיל האוויר הישראלי, שקיבלה את עיטור המופת על חילוץ יוצא דופן של טייס ונווט ממטוס מוסקיטו שהתרסק בבסיס החיל בחצור, ב-29 בנובמבר 1954.

ביוגרפיה
ארדיטי נולדה בסופיה, בולגריה, בשנת 1937. במלחמת העולם השנייה משפחתה גורשה לאיטליה. אמה נהרגה במהלך המלחמה כאשר משאית של חיילים גרמנים פגעה בה בעודה רוכבת על אופניה. אחיה נפטר ממחלה לפני שמלאה לו שנה. בתום המלחמה החלה ללמוד בבית ספר איטלקי. בשנת 1953 (בגיל 16) סיימה את לימודי בית הספר התיכון, והחליטה לעלות לישראל, למרות התנגדותו של אביה. היא עלתה עם אחיה במסגרת גרעין עלייה (קבוצת עולים), ונקלטה בקיבוץ עמיר שבגליל. אחרי זמן קצר התפרקה קבוצת הצעירים שהרכיבה את הגרעין, ואחיה של ארדיטי חזר לאיטליה. היא נסעה לתל אביב, והחליטה להתגייס לצה"ל. היא הוצבה בחיל האוויר ונשלחה לקורס חובשים, אותו סיימה בהצלחה ב-22 בנובמבר 1954.

ליל ההתרסקות
בליל 29 בנובמבר 1954, שבוע בלבד לאחר שהוסמכה כחובשת, מילאה תורנות לילה בבסיס חיל האוויר חצור. למרות מזג האוויר הקשה והגשום, טייסת מטוסי המוסקיטו של הבסיס, בפיקוד רס"ן יעקב שלמון, המריאה לאימוני לילה. זמן קצר לפני נחיתת המטוסים, נפגעה מערכת החשמל של הבסיס כתוצאה מפגעי מזג האוויר, ותאורת מסלול הנחיתה כבתה. מפקד הטייסת, רס"ן שלמון, הפנה את המטוסים ליעד אחר. אך הוא איבד שליטה במטוסו, ניסה לנחות על המסלול החשוך והחטיא אותו, והתרסק בשדה חקלאי סמוך. המטוס החל לבעור במהירות, והתחמושת שבו החלה להתפוצץ.

צוותי החירום של הבסיס מיהרו למקום, ובאמבולנס נהגה טוראית ארדיטי (בת 17), שלא החזיקה ברישיון נהיגה. לאחר ששמעה את זעקות הנווט הפצוע לעזרה, מיהרה להיכנס לתוך המטוס הבוער, אף שאנשי צוות ההצלה הורו לה להתרחק. היא איתרה את הנווט הפצוע, וחילצה אותו בכוחות עצמה למקום מבטחים - תעלה סמוכה. הנווט שלמה הרצמן, שהיה פצוע קשה ובהכרה מלאה, סיפר לה שהטייס יעקב שלמון פצוע קשה ומחוסר הכרה. היא חזרה בריצה למטוס הבוער, חילצה את הטייס ממושבו, והצליחה לגלגל אותו לתעלה הבטוחה, בה שכב הנווט. כמה שניות לאחר מכן הגיעה האש למיכלי הדלק, והמטוס התפוצץ. הטייס והנווט פונו לבית חולים. הנווט הרצמן נפטר מפצעיו, והטייס שלמון החלים. הרמטכ"ל דאז, משה דיין, החליט להעניק לחובשת ארדיטי את צל"ש הרמטכ"ל על תפקודה, לאחר חקיקת חוק העיטורים הוסב הצל"ש לעיטור המופת.

קריירה
לאחר שסיימה את שירותה הצבאי, למדה בבית הספר לאחיות שבבית החולים "כרמל" בחיפה. היא עבדה כאחות וכנהגת אמבולנס במד"א ירושלים, ומשנת 1967 עבדה כמדריכת טיולים. 

במלחמת ששת הימים (יוני 1967) התנדבה לשרת כחובשת בתחנת איסוף נפגעים של חטיבת הצנחנים בירושלים, ובהמשך ליוותה את הצנחנים כחובשת קרבית, עד כיבוש הכותל המערבי. בעקבות זאת קראו לה "המלאך של הצנחנים" או "המלאך בלבן" כיוון שהייתה בחלוק לבן כחובשת וליוותה את הצנחנים כל המלחמה עד להגעתם לכותל. במלחמת יום הכיפורים (אוקטובר 1973) התנדבה לשרת כחובשת בבית חולים שדה, ליד תעלת סואץ.

בשנת 1975 קיבלה אות התנדבות מיוחד מנשיא המדינה אפרים קציר. בהמשך עבדה במשרד התיירות כמדריכת תיירים (בעיקר תיירים מאיטליה). בשנים האחרונות לחייה הביעה התנגדות נחרצת לחלוקה אפשרית של העיר ירושלים. ב-20 בפברואר 2003, בגיל 66, היא נפטרה בעת ביקור קרובים באיטליה, ונקברה בעיר ליבורנו. על שמה נקרא רחוב המלאך בלבן בירושלים.

קישורים חיצוניים
* 
* דוד ברון,, באתר nrg


 

קָטָלוּנְיָה (בספרדית: Cataluña, בקטלאנית: Catalunya) היא קהילה אוטונומית בקצה הצפון מזרחי של ספרד, גובלת בצפון בצרפת ובנסיכות אנדורה, במערב באראגון, בדרום בולנסיה ובמזרח בחוף הים התיכון. בירתה היא ברצלונה. בשטחה פניני טבע רבות, כגון קוסטה בראווה והצד המזרחי של הרי הפירנאים.

בימי הביניים הייתה קטלוניה ממלכה שהשתרעה על שטחים נרחבים בדרום צרפת ובאיים בים התיכון אולם עם התחזקות ההגמוניה הקסטיליאנית בספרד ואיחוד הממלכות כוחה נחלש. כיום היא מהמדינות החזקות ביותר בספרד מבחינה כלכלית. לאחר המדינה הבאסקית ונווארה, קטלוניה היא מהמדינות הבדלניות ביותר בספרד ונהנית ממעמד אוטונומי כמעט בכל תחום. במקומות רבים ברחבי המדינה מקובל להניף את דגל קטלוניה לצד דגל האיחוד האירופי, ללא דגל ספרד. 

משטר
הגוף השולט בקטלוניה מכונה ה"ז'נרליטט" (Generalitat) והוא מורכב מפרלמנט, מנשיא וממועצה מנהלת. בפרלמנט, שנבחר על ידי כל תושבי קטלוניה, יש 135 חברים והוא משמש כמועצה המחוקקת. הנשיא והמועצה המנהלת משמשים כממשלה בת 16 משרדים שאחראים על תרבות, על סביבה, חינוך, על תקשורת, על תחבורה, ועל משטרה מקומית. 

בנושאים כמו בריאות, חינוך ומשפט הג'נרליטט הוא בעל מעמד לצד הממשלה הספרדית. בתחום המשפט לדוגמה, המערכת המשפטית הספרדית מחשיבה את חוקי המשפט האזרחי הקטלאני ולא את הספרדי. אחד התחומים שנשארו באופן בלעדי בידי השלטון המרכזי הוא התחום המוניטרי אולם בשנים האחרונות ננקטים צעדים כדי להרחיב את האוטונומיה גם כאן. 

קטלוניה מורכבת מארבעה מחוזות, אשר כולם נקראים על שם הערים הראשיות בהן:
*ברצלונה Barcelona - מחוז המכיל את האזור שמסביב למטרופולין ואזורים הרריים במרכז המדינה. 
*ז'ירונה Girona (בספרדית: חירונה Gerona) - מחוז צפונית לברצלונה מכיל, את הקוסטה בראבה והשיפולים המזרחיים של הרי הפירנאים. בשנת 2008 נמנו בז'ירונה 731,864 תושבים. הערים הראשיות שלו הן הבירה ז'ירונה (94,484 תושבים), פיגורס (39,641 תושבים) ובלנס (37,819 תושבים).
*ליידה Lleida (בספרדית: לרידה Lérida) - המחוז המערבי שגובל באראגון. בתחומו נמצאים רוב הפירנאים הגבוהים והמעבר לאנדורה. בירתו היא העיר ליידה. 
*טרגונה Tarragona - המחוז הדרומי. בתחומו רצועת החוף הדרומית, הקוסטה דאורדה. בירתו היא העיר טרגונה ובשטחו נמצאת גם העיר טורטוסה.

גאוגרפיה
בקטלוניה שלושה אזורי נוף עיקריים:
* החופים: מחולקים לקוסטה בראבה, מצפון לברצלונה, וקוסטה דורדה - מדרום לה. רוב קו החוף מחורץ מפרצים והרים.
* מזרח הפירנאים: גוש הרים גבוה מחורץ בנהרות ועמקים מצפון לדרום. עמקים אלו מהווים את עורקי התחבורה.
* המישורים בפנים הארץ.

אטימולוגיה
השם קטלוניה נוצר מחיבור שמם של שני עמים נודדים שישבו במחוזות אלה בתקופה מסוימת בהיסטוריה, הגוטים והאלאנים. חיבור של גוט-אלאן יצר צליל דומה לקטלן ומכאן קטלניה.

היסטוריה
המתיישבים הראשונים בשטחה של קטלוניה היו יוונים ותושבי קרתגו, ששלטו בנמלים והשתלבו בתרבות האיבּרית הקדומה. שמה הקדום של ברצלונה, ברצינו, ניתן לה על שם שליט קרתגו, חמילקרת ברקא. בנו של ברקה, המצביא המפורסם חניבעל ניצל את נמלי קטלוניה כדי לתקוף את רומא במהלך המלחמה הפונית השנייה. חניבעל הנחית את כוחותיו בקטלוניה ופתח במסע לאורך חוף הים התיכון כדי לתקוף את רומא מצפון. כשהרומאים גילו את תכסיסו הם שלחו בשנת 218 לפני הספירה כוח צבאי לקטלוניה, כדי לנתק את קווי האספקה של חניבעל.

מסעו של חניבעל נכשל, אולם הנוכחות הרומאית בקטלוניה רק התגברה עד אשר נכבשה סופית ותושביה המקומיים הוכפפו לשליטתה. בירתם באותה תקופה הייתה טרקוֹ (טרָגוֹנה של היום). התרומה החשובה ביותר של הרומאים לאזור הייתה מערכת הדרכים המרשימה שעל בסיסה נבנו הכבישים המודרניים של היום. הדרכים שלהם השתרעו לאורך החוף והגיעו עד מרומי הפירנאים ואנדורה.

עם התמוטטות האימפריה הרומית פלשו לקטלוניה בשנת 415 לספירה שבטים ויזיגוטים ושלטו בה כ-300 שנה עד שנכבשה על ידי המוסלמים. הוויזיגוטים היו הראשונים להכתיר את ברצלונה כבירתם אולם הם העבירו את מרכז השלטון לטולדו. במשך 350 השנים הבאות התקיים מאבק שבו ניסו כוחות נוצרים-צרפתיים למגר את המוסלמים. כבר בשנים הראשונות נכבש שטח רב וכוננה בו ממלכה נוצרית עצמאית. 

הממלכה הנוצרית, "בית ברצלונה" (Casal de Barcelona) הפכה להיות מדינה עצמאית. בתחילת המאה ה-11 היא התנתקה מצרפת ואף סיפחה לעצמה שטחים במורדות הצפוניים של הפירנאים ולאורך חוף הים התיכון, עד פרובאנס. תחת ממלכה זו החל תור הזהב של קטלוניה. צי הסוחר שלהם היה מהחזקים בים התיכון וקטלוניה ידעה שגשוג כלכלי ותרבותי.

במאה ה-12 קיבלו על עצמם דוכסי ברצלונה גם את כתר ממלכת אראגון שממערב להם, ופתחו במסע כיבושים דרומה לוולנסיה ומזרחה, לכיבוש האיים במערב הים התיכון: האיים הבלאריים (פאלמה דה מיורקה, איביזה), סרדיניה וסיציליה. ערים ואיים רבים נכבשו לתקופות קצרות על ידי הקטלאנים. ביניהם: נאפולי, מאלטה ואפילו אתונה.

את מסעות הכיבושים עצרו מספר אירועים קשים, רובם במשך המאה ה-14: המוות השחור - מגפת הדבר היכתה בקטלוניה והמיתה מחצית מתושביה, המלחמות הבלתי פוסקות עם ג'נובה על השליטה בסחר דלדלו את הצי ועליית האימפריה העות'מאנית במזרח ניתקה חלק מקווי המסחר. אולם הגורם שהחליש ביותר את כוחה של קטלוניה היה איחוד הממלכות הנוצריות בספרד תחת שלטון הקסטיליאנים. שיאו של האיחוד היה בשנת 1492, שנה שבה גורשו גם אחרוני המוסלמים והיהודים מספרד. באותה שנה גילה כריסטופר קולומבוס, שנשלח על ידי מלכי ספרד, פרדיננד ואיזבלה, את אמריקה, גילוי שהסיט את תשומת הלב הספרדית מהים התיכון לכיוון האוקיינוס האטלנטי.

במשך השנים הבאות הפכה קטלוניה בהדרגה לפחות ופחות עצמאית. בתחילה היא שמרה על חוקיה ועל הג'נרליטט אולם סדרת כישלונות פוליטיים העלימה סימני עצמאות אלה. שיאו השלילי של תהליך זה היה כאשר קטלוניה השתתפה במלחמת הירושה הספרדית בשנים הראשונות של המאה ה-18. הקטלאנים עזרו לאנגלים, להולנדים ולמדינות גרמניה להשתלט על המלוכה בספרד אל מול שושלת המלוכה הצרפתית, בית בורבון, שלבסוף ניצחה ואחד מבניה, פליפה החמישי, לקח את הכתר הספרדי. עם ניצחונו, פלש פליפה החמישי לקטלוניה, צר על ברצלונה וכבש אותה ב-11 בספטמבר 1714, היום השחור ביותר בהיסטוריה הקטלונית. נאמן למסורת של המדיניות הריכוזית הצרפתית, ביטל פליפה את כל סימני העצמאות הקטלונית ואף אסר על שימוש בשפה הקטלאנית. הוא ביטל את הכתר של אראגון ובנה מצודה מעל ברצלונה (ה-Ciutadella שהיא כיוםפארק המצודה).

המאה ה-19 ואילך

במחצית השנייה של המאה ה-19 הפכה קטלוניה למרכז תעשייתי חשוב, מעמד שנשמר גם כיום. ב השיגה קטלוניה היבטים רבים של אוטונומיה, וביתר שאת לאחר מותו של פרנקו ב-1975 ואימוץ החוקה החדשה. בשנים אלו גם הפכה קטלוניה למחוז המתוייר ביותר בספרד, ובירתה, ברצלונה, הפכה לבירת תרבות ולאבן שואבת למיליוני תיירים מרחבי העולם. 

במהלך השנים 2004 ו-2005 התקיימו חרמות הדדיים בין הלאומנים הקטלנים והציבור הספרדי. אלו ניסו לסכל את מועמדות העיר מדריד למשחקים האולימפיים ב-2012, והספרדים הגיבו בהחרמת השמפניה הקטלאנית, הקאווה. בתחילת 2006 הגיעה הממשלה הספרדית להסדר עם קטלוניה כי הם יוכרו כ"אומה" שתמשיך להיכלל בספרד.
יחסים עם ישראל

בנובמבר 2011 הגיעו לביקור בירושלים, לחיזוק היחסים עם ישראל, אוריאול פויול, בכיר במפלגת קונברחנסיה ("ההתכנסות הדמוקרטית של קטלוניה") ומספר יועצים ואנשי עסקים. הם נפגשו, בין השאר, עם נשיא המדינה שמעון פרס, סיירו ב, במזרח ובמערב ירושלים, וביקרו במשרדי קרן הון הסיכון בראשות אראל מרגלית.

קישורים חיצוניים

* 
הערות שוליים




מייקופ (רוסית: Майко́п,צ'רקסית:Мыекъуапэ, בתרגום: "עמק התפוחים") היא עיר ברוסיה בצפון הרי קווקז, בירת רפובליקת אדיגיה (רוסית: Адыгея). נמצאת על גדתו הימנית של הנהר 'בליה', יובלו של הנהר קובן. אוכלוסיית העיר מונה כ-156,800 תושבים (2006).

היסטוריה
האזור שהעיר נמצאת נכבש על ידי הרוסים במלחמת קווקז, שהתקיימה בין 1817 ל-1864. העיר נוסדה ב-25 במאי 1857 כמאחז צבאי רוסי. מ-1870 הוכרזה כעיר. החל משנת 1890 ליד העיר נתגלו על ידי פרופסור וסלובסקי מאוניברסיטת סנקט פטרבורג אתרי קבורה מתקופת הברונזה, הנקראים בשם תרבות מייקופ. ב-1909 על ידי פרופסור איוון גובקין באזור התגלו מכרות נפט, והעיר התחילה להתפתח כמרכז לתעשייה זו. ב-27 ביולי 1922 העיר נהפכה לחלק מהחבל הצ'רקסי (האדיגי) האוטונומי עם קרסנודר הבירה. ב-1936 הבירה הועברה למייקופ.

מייקופ הייתה כבושה בידי הנאצים מ-9 באוגוסט 1942 עד ל-29 בינואר 1943. ב-1990 המועצה העליונה של החבל האוטונומי בהסכמה עם שלטונות רוסיה החליטה על הפיכת הישות לרפובליקה, והיפרדות ממחוז קרסנודר ומייקופ נהפכה לבירת רפובליקת אדיגיה.



קיטש (גרמנית: Kitsch) הוא מושג שאינו מוגדר היטב. משתמשים בו כשם גנאי לטעם אמנותי, על פי רוב בעל אחד מאפיינים מסוימים הבאים:
* המוניות:
** יצירות האהובות רק על אנשים פשוטים או על מתעשרים חדשים.
** פריטים אמנותיים המיוצרים בייצור המוני עם פרטים גסים.
* העתקה גסה:
** העתק נחות של סגנון אמנות קיים.
** יצירה עמוסה קלישאות וגנבות אמנותיות
** העתקת דבר הנחשב יפה תוך הוצאתו מהקשר.
** אמנות חסרת חידוש וחסרת מסר או שאינה מגרה את המחשבה.
* מתקתקות:
** אמנות המציגה רק את הצדדים הנעימים ביותר, הזוהרים והיפים ביותר של החיים.
** אמנות שסובלת מעודף רגשנות - "אולטרה מלודרמה".
* אמנות יומרנית אך דלת השקעה כספית או אמנות עתירת השקעה כספית אך דלת השקעה מחשבתית.

היסטוריה
אם כי האטימולוגיה של המילה אינה ברורה, מקובל כי המילה הגיעה משוק האמנות במינכן בשנות ה-60 וה-70 של המאה ה-19, שם תיארה ציורים זולים שקל למוכרם. "קיטש" בגרמנית גם מתקשר לפועל "קיטשן", שפירושו "לגרד בוץ מהרחוב". הקיטש התאים לטעם של הבורגנות המינכנית החדשה, שכמו רוב המתעשרים החדשים, חשבו כי הם יכולים להגיע לסטטוס של אלה מהאליטה התרבותית בהם הם קינאו על ידי חיקוי גס של המאפיינים הבולטים ביותר בהרגלים התרבותיים שלהם. 

לאחר מכן, משמעות המילה נעשתה "ליצור (אמנות) בחיפזון". 

לאחר זמן, קיטש הוגדר כחפץ נחות מבחינה אסתטית שיוצר בזול, שתפקידו לזהות את בעליו עם סטטוס מעמדי חדש, יותר מאשר להביא לתגובה אסתטית ממשית. 

אוונגרד וקיטש

המילה התפרסמה בשנות ה-30 בזכות התאורטיקנים תיאודור אדורנו, הרמן ברוך וקלמנט גרינברג, שביקשו להגדיר את האוונגרד והקיטש כהפכים. לעולם האמנות של אותו הזמן, הפופולריות העצומה של הקיטש הובנה כאיום לתרבות. הטענות של תאורטיקנים אלה הסתמכו על הגדרה של הקיטש כסוג של "תודעה כוזבת", מושג מרקסיסטי שפירושו כי התודעה הכללית של הציבור בקפיטליזם מולכת שולל לגבי רצונותיה האמיתיים. מרקסיסטים מניחים כי יש חוסר התאמה בין המצב האמיתי במציאות לבין איך שהיא נראית.

אדורנו ראה זאת במסגרת של "תעשיית התרבות", שבה האמנות נשלטת ומנוסחת על ידי צורכי השוק, ומסופקת לאוכלוסייה פסיבית שמקבלת אותה – האמנות המסופקת אינה מאתגרת ואין לה משמעות, אך היא ממלאת את התפקיד של בידור והעסקת האוכלוסייה. היא גם עוזרת לדיכוי האוכלוסייה בקפיטליזם בכך שמסיחים את דעתה מהניכור שלה. האמנות עבור אדורנו אמורה להיות סובייקטיבית, מאתגרת, ומכוונת כנגד הדיכוי של מבנה הכוח. הוא טען כי הקיטש הוא פרודיה של הקתרזיס, ופרודיה של התודעה האסתטית. 

ברוך קרא לקיטש "הרעה בתוך מערכת הערכים של האמנות" – כלומר, אם אמנות אמיתית היא "טוב", הרי שקיטש הוא "הרע". ברוך טען כי הקיטש בוזז את האמנות היצירתית בכך שהוא מאמץ נוסחאות שמחקות אותה, אך מגביל את עצמו למוסכמות ודורש שלטון מוחלט של אותם מוסכמות. עבורו, הקיטש הוא לא רק אמנות גרועה – הוא יוצר מערכת משל עצמו. הוא טען כי הקיטש מנסה להגיע ל"יופי" במקום ל"אמת", וכי כל נסיון לעשות משהו יפה מוביל לקיטש. 

גם לגרינברג היו דעות דומות; במאמרו "אוונגרד וקיטש" (1939) הוא טען, כי האוונגרד קם כדי להגן על הסטנדרטים האסתטיים מפני הדרדרות בטעמה של החברה הצרכנית, וכי הקיטש והאמנות הם הפכים. אחת מהטענות היותר מעוררות מחלוקת שלו היא שהקיטש מקביל ל"אמנות אקדמית": "כל קיטש הוא אקדמי, וכל שאקדמי הוא קיטש". טענתו הייתה מבוססת על כך שהאמנות האקדמית, כמו זו של המאה ה-19, הדגישה חוקים ונוסחאות שנלמדו, וניסתה לעשות את האמנות לדבר נלמד שקל לבטאו. מאוחר יותר הוא חזר בו מעמדה זו. אם כי ייתכן שאמנות אקדמית מסוימת אכן הייתה קיטש, אין זה נכון ביחס לכולה, ולא כל הקיטש הוא אקדמי. 

תאורטיקנים אחרים גם הם קשרו את הקיטש לטוטליטריות. הסופר הצ'כי מילן קונדרה, בספרו "הקלות הבלתי נסבלת של הקיום" (1984), הגדיר זאת כ"הכחשה המוחלטת של החרא". טענתו הייתה כי הפונקציה של הקיטש היא להסתיר כל דבר שקשה לבני אדם להתמודד עמו, ובמקום זו הוא מציע תמונת עולם מטוהרת שבה "כל התשובות ניתנות בהתחלה, ואינן מאפשרות שאלות כלל". בהקשר זה, מתייחס קונדרה גם לקיטש שבמוות: "לפני שאנו נשכחים, אנו הופכים לקיטש. הקיטש הוא תחנת-המעבר בין החיים והשיכחה."

קונדרה הציע כי הקיטש מנסה לטייח את המורכבות והסתירות של החיים האמיתיים, ולפיכך הוא קשור באופן הדוק לטוטליטריות. בדמוקרטיה בריאה, אנשים בעלי רצונות מגוונים מתחרים ודנים זה עם זה על מנת להגיע לקונצנזוס כללי; לעומת זאת, "כל דבר שמפריע לקיטש", כולל אינדיבידואליזם, ספק, ואירוניה, "יש להגלותו" כדי שהקיטש ישרוד. לפיכך, קונדרה כותב, "בכל מקום שבו תנועה פוליטית אחת משתלטת על כל הכוח בחברה, אנו מוצאים "קיטש טוטליטרי". 

עבור קונדרה, "קיטש מעלה שתי דמעות זו אחר זו. הראשונה אומרת: כמה נחמד לראות ילדים רצים על הדשא! השנייה אומרת: כמה נחמד שכמו כל האנושות, גם אני מתרגש מילדים שרצים על הדשא! רק הדמעה השנייה היא שעושה את הקיטש לקיטש".

אמנות אקדמית
יש רבים שעדיין מחשיבים את האמנות האקדמית בת המאה ה-19 כקיטש, אם כי דעה זו מבוקרת על ידי מבקרים מודרניים. אולי התאוריה הטובה ביותר היא זו של ברוך, שטען כי תחילתו של הקיטש הייתה ברומנטיקה, שלא הייתה קיטש בעצמה, אך פתחה לכך פתח בכך שהדגישה את הצורך באמנות רבת הבעה.

ישנה סיבה כפולה מדוע האמנות האקדמית, שהמשיכה את המסורת הזו, מקושרת לקיטש. אין זאת משום שהאמנות האקדמית הייתה נגישה לכל – למעשה, בתקופה זו האינטלקטואלים החלו להנגיד בין "אמנות גבוהה" ל"אמנות נמוכה". האמנות האקדמית ביקשה להיות חלק מהמסורת המושרשרת בחוויה האסתטית והאינטלקטואלית. בהחלט היו איכויות אינטלקטואליות ואסתטיות באמנות זו – דוגמאות טובות שלה הוערכו ביותר על ידי האמנים האוונגרדים שמרדו נגדה. אך נשמעה ביקורת על היותה "יפה מדי" ו"דמוקרטית מדי", באופן שגרם לאמנות להיראות פשוטה וחיצונית.

אמנים אקדמאיים רבים ניסו להשתמש בנושאים מהאמנות הנמוכה ולהאציל אותם כאמנות גבוהה, על ידי כך שימצאו בהם את הצורה והיופי, ובכך ניסו לעשות את עולם האמנות לדמוקרטי יותר. באנגליה, אקדמאיים מסוימים אף אמרו כי על האמן לעבוד בשוק. המובנים מסוימים מטרה זו של דמוקרטיזציה אכן הושגה, והייתה הצפה של אמנות אקדמית, והאמנות הייתה פופולרית בציבור כמו הקולנוע כיום. הבנה באמנות נעשתה לדבר נפוץ, וכך גם העשייה האמנותית עצמה, והחל להיות ערבוב בין האמנות הגבוהה לנמוכה. לעתים אמנות שנחשבה כקיטש הציגה כישרון טכני גבוה, כגון ייצוג מדויק, אך לא הייתה בטעם טוב. 

שנית, הנושאים והדמויות שהוצגו באמנות האקדמית, אם כי היו מקוריים בתחילה, הופצו בציבור בצורת גלויות והדפסים – דבר שהאמנים עצמם תמכו בו בדרך כלל – ותמונות אלה הועתקו עד אין סוף באופן קיטשי, עד שהם נעשו לקלישאות נדושות. 

האוונגרד הגיב להתפתחויות אלה בכך שהרחיק עצמו מהיבטים מסוימים של האמנות כמו ייצוג ציורי והרמוניה שהציבור אהב, על מנת להדגיש את חשיבותה של האסתטיקה. מבקרים רבים מעדיפים שלא להגדיר את האמנות האקדמית כקיטש, מכיוון שהם מכירים בתפקיד ההיסטורי שלה כמקור לקיטש ולאוונגרד גם יחד.

פוסטמודרניזם

עם עלייתו של הפוסטמודרניזם בשנות ה-80 של המאה ה-20, הגבולות בין הקיטש לאמנות הגבוהה נעשו שוב מטושטשים. התפתחות אחת הייתה דעה חיובית על מה שקרוי "טעם קאמפ". קאמפ מתייחס להערכה אירונית של מה שאחרת עשוי להיחשב כנדוש או קיטשי, כגון אירועי תרבות פופולריים מיושנים במיוחד או רציניים יתר על המידה, כמו סרטי מדע בדיוני משנות ה-50 וה-60. לעתים קרובות, תרבות הפופ ניסתה להשתמש בדימויים מהתרבות הפופולרית והקיטש; אמנים בכל זאת נחשבו ללגיטימיים, מכיוון שאמרו שהם רק "מצטטים" דימויים, כשהציטוט הוא בדרך כלל אירוני. באיטליה, קמה תנועה שקרויה ה"חדש חדש" (נואובי נואובי), שהלכה במסלול אחר: במקום לצטט קיטש באופן אירוני, הם אימצו ישירות את הכיעור והגסות, בסוג של אנטי-אסתטיקה.  

אמנות מושגית ודה-קונסטרוקטיביזם מציבות עצמן כאתגר מעניין, מכיוון שכמו הקיטש הן מחשיבות פחות את המבנה הפורמלי של האמנות, לטובת אלמנטים אחרים שנמצאים בה ומקשרים אותה לתחומי חיים אחרים. למרות זאת, רבים בעולם האמנות עדיין דובקים בדיכוטומיה כלשהי בין אמנות לקיטש, וחושבים כי אין להתייחס ברצינות לאמנות רגשנית או ריאליסטית מדי. עמדה זו מותקפת על ידי מבקרים שטוענים כי להכיר בחשיבות של אמנות אקדמית וציור פיגורטיבי מסורתי. האמן הנורבגי אוד נרדום נוקט בטקטיקה אחרת: הוא ניסח מניפסטו, "על הקיטש", ובו הוא מכריז על עצמו כ"אמן קיטש" ולא "אמן", למרות שמעט מאוד מבקרים אכן רואים את יצירתו כקיטש. 

נרדום טען כי בקריירה שלו ובקריירה של אמנים רבים אחרים, הממסד האמנותי (אותו הוא מכנה "הקורייטורט"), כופה ערכים מסוימים, ומונע ביטוי אישי – הוא הופך את הנוסחאות של אדורנו וקונדרה. הוא טוען כי בזמן שהאמנות משרתת את הציבור, קיטש משרת את הביטוי העצמי; אמנות משרתת את הפוליטיקה, ואילו הקיטש מאבד עצמו בחושניות נצחית וטהורה, "כישרון עירום חושף את עצמו". נדרום מכריז: "אמנות קיימת עבור האמנות עצמה, ופונה אל הציבור. קיטש משרת את החיים, ופונה אל האדם". גם הפוסטמודרניזם מותקף על ידי נרדום, מכיוון שהוא מחזיק בטעם הקאמפ, שרק מעריך את הקיטש כאירוניה של "רצינות כושלת", ואילו הוא טוען כי יש לראות את הקיטש כביטוי אמיתי ונצחי של היופי.

דוגמאות

אחד מהציירים הראשונים ששימש כדוגמה לקיטש היה ההונגרי צ'ארלס רוקה. אף שעולם האמנות שנא אותו, העם אהב אותו. הוא התפרסם בשל הווריאציות הרבות שלו לציורו "ילדה צוענית", שבו הוא צייר צוענים בסגנון "פינ-אפ", ועבור הפורטרטים הסנטימנטליים שלו של ילדים עם כלביהם. 

דוגמה מודרנית יותר של צייר שנחשב בעיני רבים כיוצר קיטש הוא הצייר האמריקאי המצליח תומאס קינקדה, שקורא לעצמו "צייר האור", וטוען כי הוא "האמן החי הנאסף ביותר באומה". קינקדה מצייר נופים של בתי אבן, מגדלורים, רחובות מרוצפים אבן, כפרים שלווים, עם הדגשה על משחק עם האור והצמחיה הטבעית. יצירתו אמורה להיות סנטימנטלית, פטריוטית, חמודה ורוחנית.

כמה ציורים של "כלבים משחקים פוקר" שצוירו בתחילת המאה על ידי סי. מ. קולידג' נחשבים כקיטש. עוד ציירת קיטש היא מרגרט קין, שפעלה בשנות ה-50 וה-60, וציירה בעיקר פורטרטים של ילדים; בין אם מושא הציור היה ילד, מבוגר או בעל חיים, תמיד היו להם עיניים ענקיות ובוהות המסתכלות ישירות על הצופה.

"הילד הבוכה" - כינוי שניתן לסדרת ציורים מהם הודפסו עותקים רבים, שהיו נפוצים מאוד בישראל ובמקומות אחרים בשנות ה-70 וה-80. במוכר מכולם מוצגת דמותו של ילד לבוש סחבות, שדמעות זולגות על לחייו. הציור מיוחס לצייר מסביליה שבספרד בשם ברונו אמאדיו (Bruno Amadio), שחתם על ציוריו גם בשמות ג'ובאני בראגולין (Bragolin) או פראנשוט סביי (Franchot Seville).

אופרות סבון, במקורן, היו קיטש מובהק. הן נכתבו על ידי תסריטאים זולים שקיבלו הנחיה יחידה - יצירת עלילה מסועפת שלא נגמרת לעולם והן שוחקו על ידי שחקנים זולים שלא השקיעו כמעט זמן בחזרות. באופרות סבון אין תפאורה יקרה, אין פעלולים, אין מוזיקה ואין כוראוגרפיה.

זמר מתורגם לעברית בסגנון טורקי הוא הרבה פעמים קיטש. ישנם זמרים עבריים ששרים כמעט רק שירים טורקיים ישנים שעל הלחן שלהם אבדו זכויות היוצרים והם תורגמו לעברית על ידי אלמוני ששוגה בדקדוק. השירים הנ"ל גם מוקלטים על פי רוב בפרק זמן קצר מהמקובל. המלחין אביהו מדינה התרעם על מבצעי סוגה זו וטען שהם לא יוצרים כלום.

ראו גם
* הילד הבוכה
לקריאה נוספת
*גרינברג, קלמנט, "אוונגרד וקיטש", המדרשה, גיליון מס' 3, 2000.
* קולקה, תומאס, על קיטש ואמנות, מוסד ביאליק, ירושלים, 2001.
* הספרים "דודה חוליה והכתבן", "כמעיין המתגבר ו-"הקלות הבלתי נסבלת של הקיום" דנים במושג הקיטש כחלק מהעלילה שלהם.

קישורים חיצוניים





פליפה השני, מלך ספרד (21 במאי 1527 – 13 בספטמבר 1598), המלך הראשון של ספרד כחצי האי ההיספני כולו (שלט 1556 - 1598), נפולי וסיציליה (1554 - 1558), מלך פורטוגל כפליפה הראשון (1580 - 1598) ומלך אנגליה ואירלנד במשותף עם אשתו מרי הראשונה (1554 - 1558). 

ילדותו ועלייתו למלוכה
פליפה השני נולד בוויאדוליד לקרל החמישי, קיסר האימפריה הרומית הקדושה (שנודע גם כקרלוס הראשון מלך ספרד), ומלכתו איזבלה מפורטוגל, והיה בנם היחיד שהגיע לבגרות. 

נישואיו הראשונים (1543) היו לבת דודתו הנסיכה מריה מפורטוגל, שילדה לו בן, דון קרלוס (1545 - 1568). לאחר מותה של מריה ב־1546, ניסה פליפה להגיע לברית עם אנגליה, ונישא למלכה הקתולית, מרי הראשונה, ב־25 ביולי 1554. הנישואים היו בלתי פופולריים אצל נתיניה, ומבחינתו של פליפה היו פוליטיים לחלוטין. פיליפה הומלך כמלך אנגליה ואירנלד לצד אשתו לפי העקרון המשפטי של Jure uxoris שלפיו כל התארים של האשה הופכים להיות משותפים גם לבעלה, אולם מעמדו כמלך היה מוגבל לזמן חייה של אשתו ולכן עם מותה הוא איבד את מעמדו כמלך אנגליה ואירלנד.

ב־16 בינואר 1556, עלה פליפה לכס הספרדי כתוצאה מפרישתו של אביו, אך הוא בחר שלא לגור בארצו עד לשנתיים לאחר מכן.

השנים הראשונות של מלכותו
פליפה השני, שהכריז על עצמו כמנהיגה של התנועה שהתנגדה לרפורמציה הפרוטסנטית, הקונטרה-רפורמציה, עלה לשלטון עם פוטנציאל גדול, כשהוא יורש מאביו קרל החמישי את אדמות בית הבסבורג בספרד, איטליה, וכך ירש גם את קסטיליה, אראגון, ארצות השפלה, פראנש-קונטה, נפולי, סיציליה, מילנו, והשטחים הספרדיים ב, שטחים שאחזקתם השתלמה יותר מאשר השטחים שבהם שלט אביו בגרמניה. לאחר מותו של קרל החמישי, עברו השטחים הגרמניים לענף האוסטרי של בית הבסבורג. 

תקופת שלטונו של פליפה הייתה שיא כוחה של ספרד בעולם. לאחר מותו של סולימאן המפואר ב־1566, המשיכה ההתקדמות העות'מאנית בים התיכון, ובמהלכה כבשו העות'מאנים את קפריסין, שהייתה בשליטת ונציה, המאחז הנוצרי האחרון באזור. בשיא כוחו, האפיפיור וכל אירופה הנוצרית קראו לפליפה לעצור את ההתפשטות הטורקית. פליפה ייסד את הליגה הקדושה על מנת להשמיד את הכוח הימי העות'מאני בים התיכון. ספינות מלחמה ספרדיות וונציאניות, יחד עם מתנדבים ברחבי אירופה, מחצו את העות'מאנים בקרב לפאנטו (1571). משימה זו הקנתה לספרד שם של מעצמה באירופה, ופליפה התבלט כמנהיג הרפורמציה הנגדית. 

לאחר שאשתו השנייה של פליפה, מרי הראשונה, מתה ללא צאצאים ב־1558, גילה פליפה התעניינות בנישואין עם אחותה הצעירה והפרוטסטנטית, המלכה אליזבת, אך תוכנית זו לא יצאה לפועל ממספר סיבות. פליפה האמין כי בנו דון קרלוס קשר כנגדו, וכתוצאה מכך השליכו לבית הסוהר. כשהנסיך מת זמן קצר לאחר מכן, אויביו של פליפה האשימו אותו בכך שרצח את בנו.

הצלחות צבאיות
ב־1559 הסתיימה המלחמה בת 60 השנה עם צרפת עם החתימה על שלום קאטו-קמברסיס. חלק מתהליך השלום היה הנישואים של פליפה לנסיכה אליזבת מולואה, בתו של אנרי השני, מלך צרפת, שלמעשה הובטחה לבנו דון קרלוס. אליזבת (1545-1568) ילדה לו שתי בנות, איזבלה קלרה אאוחניה וקאטאלינה מיכאלה, אך לא ילדה בן. אשתו הרביעית של פליפה, אנה, בתו של דודנו מקסימיליאן השני, קיסר האימפריה הרומית הקדושה, ילדה לו יורש, פליפה השלישי. 

בזמן מלכותו של פליפה השני נכבשו איי הפיליפינים ונקראו על שמו, ומושבה צפון אמריקאית נוסדה בפלורידה. אך מלכותו הייתה גם בסימן של חוסר יציבות כלכלי, ואיום של פלישה איסלאמית, וכן מאבק עם אנגליה ומאבק העצמאות ההולנדי (מלחמת שמונים השנה).

המלחמות בארצות השפלה
ה"בוץ" שאליו נכנסה ספרד בארצות השפלה, התבוסה של "הארמדה הספרדית" ב־1588, והמתח הכלכלי של לחימה רבה כל כך עם בסיס מס קטן מדי, גרמו לקריסת ההגמוניה הספרדית עם מותו של פליפה ב־1598. ב־17 המחוזות של ארצות השפלה, המשיך פליפה השני את מדיניות המיסוי הכבד של אביו, וכמותו, המשיך להרחיק את האצולה המקומית מהאדמיניסטרציה, החזיק שם צבא כיבוש, ותמך באינקוויזיציה על מנת לעצור את התקדמות הקלוויניזם. 

לאחר המרד הקלוויניסטי של 1566, החל פליפה, שהיה קתולי אדוק ונאמן לכנסייה, במערכה כנגד הבגידה והכפירה הפרוטסטנטית. הוא הכריז על מס מכירות חדש של כעשרה אחוזים על מנת לממן את ההוצאות הצבאיות שלו, והמצב בארצות השפלה נעשה רק גרוע יותר. האזור החל להתמרד שוב ב־1568 תחת וילם הראשון מבית אוראנז', מרד שדוכא בברוטליות על ידי דוכס אלבה. אך לאחר שלום גנט ב-1576, היה מרד בקרב החיילים הספרדים (שעד אותו זמן נחשבו כלא-מנוצחים), שחיו בתנאים קשים. הקלווניסטים ההולנדים הכריזו כי יש לגרש את החיילים הספרדים, וכי אספת המעמדות היא שצריכה לנהל את המדינה. אך הספרדים ניצלו את ההבדלים הדתיים, התרבותיים והלשוניים הגדולים בין המחזות הצפוניים והדרומיים, שילחו את האצילים האריסטוקרטיים זה בזה וכבשו מחדש את המחוזות הדרומיים. המחוזות הצפוניים, בטוחים מאחורי נהר הריין, נקראו ה"מחוזות המאוחדים". 

שבעת המחוזות המאוחדים הכריזו בסופו של דבר על עצמאות מהמלך הספרדי ב־1581, לאחר האיחוד של אוטרכט ב־1579. 

קשיים כלכליים
מעבר לריקון אוצר המדינה על ידי הרפתקאות חוץ לא מוצלחות, גרמה גם המדיניות הפנימית של פליפה השני להדררדות הספרדית העתידית. ראשית, כוח רב מדי רוכז בידיו של פליפה עצמו. שלא כאנגליה, ספרד נשלטה על ידי כמה אסיפות שונות: הקורטז בקסטיליה, האספה בנווארה, ואספה אחת בכל אחד משלושת המחוזות של אראגון. בצרפת, אף שהיו מחוזות נפרדים, נוהלה הארץ כולה בידי אספת המעמדות. החסר במועצה חזקה גרמה לכך שעוצמה רבה רוכזה בידיו של פליפה. הסמכות הועברה לידי פקידים מקומיים של המלך, שמילאו אחר הפקודות שקיבלו. פליפה, שהיה מנהל כפייתי, ניהל מועצות מיוחדות לענייני מדינה, כספים, מלחמה והאינקוויציה. פליפה היה שליט חשדן, ושילח את הביורוקרטים שלו זה בזה, ובכך יצר מערכת של בלמים ואיזונים שתנהל את עסקי המדינה בצורה לא יעילה ביותר. העברת הבירה ממדריד, הבירה החדשה שפליפה ייסד, לליסבון, הייתה יכולה אולי להביא למעט ביזור סמכויות, אך פליפה התנגד נמרצות לרעיון זה. 

בתקופת שלטונו של פליפה הייתה הזנחה של החקלאות לטובת גידול צאן, דבר שאילץ את ספרד לייבא כמויות גדולות של תבואה ומזון אחר באמצע המאה ה-16. הכנסייה והמעמדות העליונים שלטו על ההיררכיה המעמדית השמרנית והיו פטורים ממיסים, כך שנטל המס נפל בצורה בלתי שוויונית על המעמדות שעסקו במסחר ובתעשייה. 

בשל חוסר היעילות של מבנה המדינה הספרדית, הוגבלה גם התעשייה על ידי חוקי הממשלה. גירוש  היהודים והמורים מסיבות דתיות גרם לחסר בכלכלנים ואומנים מומחים. 

אם כי האינפלציה ברחבי אירופה במאה ה־16 היא תופעה רחבה ומורכבת, הכמות הגדולה של הכסף שהגיעה מהעולם החדש תרמה רבות לאינפלציה הגבוהה. תחת שלטונו של פליפה, הייתה עלייה של 500% במחירים. בשל האינפלציה ונטל המס הכבד על התעשיינים הספרדים, בוזבזו אוצרותיה של ספרד על מוצרים שיובאו על ידי האריסטוקרטיה העשירה והמלחמות של פליפה. רק הרווחים שהגיעו מהאימפריה המסחרית באמריקה החזיקה את ספרד מעל למים, לפני פשיטת הרגל הראשונה של ספרד ב־1557 בשל ההוצאות הצבאיות. בסיס המס הספרדי, שהתבסס על מס מכירות מקסטיליה וארצות השפלה, היה צר בהרבה מלהחזיק את הרפתקנותו של פליפה. 

פורטוגל ואנגליה
בינתיים, ירש פליפה גם את כתר פורטוגל. הצלחת הקולוניזציה באמריקה שיפרה את מצבו הכלכלי, ואיפשרה לו להיות אגרסיבי יותר כלפי אויביו. ב־1580 הגיע לסופה השושלת הישירה של בית המלוכה הפורטוגלי, וכך איפשרה לפליפה לטעון לכס דרך אמו, שהייתה נסיכה פורטוגלית. כשליסבון סירבה לדרישותיו של פליפה הוא השתלט על פורטוגל בכוח. הכס הפורטוגלי עתיד להיות מוחזק בידי ספרד למשך שישים שנה. כך, הוסיף פליפה גם את האימפריה הקולוניאלית העצומה באפריקה, ברזיל ואיי מזרח הודו, דבר שגרם לעלייה נוספת בהכנסות לכתר הספרדי. 

תרומה נוספת להגמוניה הספרדית ולרפורמציה הנגדית היו נישואיו של פליפה למרי הראשונה - קתולית – ב־1554 (בתו הבכורה של הנרי השמיני). אך לא היו לה ילדים (יורש של שניהם היה יורש את כמעט כל אירופה, למעט צרפת) כשהיא מתה ב־1558. 

הכתר האנגלי עבר לאליזבת', בתו הפרוטסטנטית של הנרי השמיני ואן בוליין. הקתולים, שלא קיבלו את הנישואים, ראו את אליזבת כלא לגטימית, וטענו כי מרי מלכת הסקוטים, נינתו הקתולית של הנרי השביעי, היא היורשת הלגיטימית למלכות. טענות אלו שימשו רקע לקשר רידולפי שנועד להכתיר את מארי במקום אליזבת, אך הקשר נכשל.

הוצאתה להורג של מרי מלכת הסקוטים סיפקה לפליפה תירוץ לנסיון פלישה לאנגליה, שהיה אמור להתבצע על ידי הארמדה הספרדית. שילוב של תנאי מזג אוויר קשים, עליונות ימית מסוימת של הצי המלכותי הבריטי וגם חוסר מזל הכשילו את התוכנית, והארמדה חזרה לספרד לאחר כמה חודשים לאחר שסבלה אבדות כבדות, בעיקר מפגעי הטבע. 

תבוסתה של הארמדה ב־1588 הייתה גם התבוסה במרד ההולנדי. פליפה, שהיה חולה בעשר שנות חייו האחרונות, הותיר אחריו ספרד שהייתה נחותה מרוב שכנותיה המערב אירופאיות. ספרד לא סגרה את הפער בהתפתחותה בינה לשכנותיה עד היום.

שנות מלכותו האחרונות
בשנים 1590 - 1598 נלחם פליפה שנית במלך צרפת ההוגנוטי, אנרי הרביעי, והצטרף לאפיפיור ולדוכס גיז בליגה הקתולית בזמן מלחמות הדת בצרפת. 

עד סוף המאה היה כבר ברור כי שלטונו של פליפה היה בעיקר כישלון, כשארצות השפלה עצמאיות והתכנון הספרדי לכבוש את אנגליה סוכל. עם מותו, האיחוד עם פורטוגל נותר אחת מהצלחותיו האחרונות, ונותר על כנו לזמן מה. למרות שהיה ברשות ספרד כסף רב יותר מלכל מדינה אירופאית אחרת, ותמיכה אירופאית בשל הרפורמציה הנגדית, משטרו של פליפה הסתיים בתבוסות קשות לספרד. 

עם הדרדרותה של ספרד, התפתח תור הזהב בספרות הספרדית, למרות הצנזורה. לאחר הפסדה של הארמדה, הפכה האמנות הספרדית לקודרת ופסימית. התוצאה הברורה ביותר של תופעה זו היא הספר "דון קישוט" של מיגל דה סרוונטס, שהוא אולי סאטירה על ההרפתקאות הדון קישוטיות הלא מוצלחות של ספרד בארצות השפלה ובאנגליה תחת פליפה השני. 

פליפה פשט את הרגל ב־1596. הוא מת ב־1598 ונורש על ידי בנו, פליפה השלישי. 

קישורים חיצוניים





קו זיגפריד הוא שמם של שני קווי ביצורים שנבנו על ידי גרמניה לאורך גבולה עם צרפת. הראשון נבנה ב־1916-1917 בימי מלחמת העולם הראשונה כחלק מקו הינדנבורג. השני והמוכר יותר נבנה בשנות ה־30 של המאה העשרים, ממול לקו מאז'ינו הצרפתי. הקו שנבנה בשנות ה-30 נקרא על ידי הגרמנים ה"חומה המערבית".

קו זיגפריד היה מערכת הגנתית שהשתרעה לאורך יותר מ־630 ק"מ, וכללה יותר מ־18,000 בונקרים ומכשולים נגד טנקים, הקו השתרע מקליו בגבול הולנד, לאורך גבולה המערבי של גרמניה עד העיר וויל שעל הריין בגבול עם שווייץ. אדולף היטלר הורה לתכנן את הקו החל משנת 1936, הבניה החלה ב־1938 והסתיימה ב־1940, הקו נבנה בשל סיבות תעמולתיות ופחות בשל צורך אסטרטגי. 

הבנייה החלה לאחר שהנאצים הפרו את הסכם ורסאי והסכם לוקרנו.   

מקור השם ה"חומה המערבית"

כיום לא ניתן לדעת מה הוא מקור השם הגרמני "החומה המערבית", הסבירות היא ששם זה נהייה פופולרי בסוף 1938. השימוש של התעמולה הנאצית במונח היה מועט בתחילה אולם השם נהיה ידוע ב־20 במאי 1939 כשהיטלר שלח את "פקודת היום לחיילים ולעובדים בחומה המערבית". השם הרשמי לקו עד אז תלוי בשם של אחת מהתוכניות שנוהלו באותה תקופה ומתוארות בחלק הבא של הערך. השם "תוכנית ליים" לדוגמה היה שם כיסוי שנבחר על מנת לגרום לאנשים לחשוב על המחקר הארכאולוגי שהסתיים באותה תקופה באזור הגבול העתיק (ובו מצודות רבות) שהפריד בין השבטים הגרמנים והאימפריה הרומית ונקרא בשם זהה. 

תוכניות בנייה, 1938-1940

הבנייה של הקו התחלקה למספר תוכניות:

* תוכנית משמר הגבול (תוכנית החלוץ), לעמדות הקדמיות ביותר. (1938).
* תוכנית ליים (1938).
* תוכנית אכן-סאר (1939).
* Geldern Emplacement בין ברגן וקליו (1939-1940).
* האזור המערבי להגנה אווירית (1938). 

סוגי בנייה מרכזיים

בתחילת כל אחת מתוכניות הבנייה (המתוארות לעיל), תוכננו אבי טיפוס של הביצורים השונים: פילבוקסים, בונקרים ומכשולים נגד טנקים ולאחר מכן נבנו בתקן אחיד. התקן נועד לשם חסכון בחומרי בנייה ועובדים שהיו במחסור.  

תוכנית החלוץ

במשך רובה של תוכנית  הוקמו בסמוך לגבול גרמניה בונקרים קטנים עם עד 3 פתחי ירי מלפנים. הקירות היו בעובי של 50 ס"מ בלבד ולא סיפקו הגנה נגד נשק כימי. לחיילים בבונקרים לא היו מיטות והם נאלצו לישון על ערסלים. בעמדות חשופות נוספו לבונקרים עמדות תצפית משוריינות על הגג. כל העמדות הללו נחשבו מיושנות כבר כאשר נבנו וסיפקו לכל היותר הגנה מרסיסי פגזים ורימונים. התוכנית בוצעה על ידי משמר הגבול (Grenzwacht -גרנוואכט), כח צבאי קטן שהחל בפעילות מיד לאחר חימושה מחדש של גרמניה.

תוכנית ליים

תוכנית ליים החלה לאחר שהיטלר הורה לחזק את הביצורים בגבולה המערבי של גרמנייה. הבונקרים שנבנו בשלב זה (1938) היו חזקים יותר מהבונקרים בתוכנית הקודמת. לשם בניית כל אחד מ-3471 בונקרי  "טיפוס 10"  שבתוכנית, היה צורך בעבודה של כ-20 שנות אדם ובשימוש ב-287 ממ"ק של בטון, כמות המספיקה לבניית שכונת מגורים קטנה.

עוביים של התקרה והקירות של הבונקרים היה 1.5 מטר, עובי שהוכח כבלתי מספק  כבר בעת הבנייה. בבונקרים היה חדר מרכזי שהכיל בין עשרה לשנים עשר אנשים, והכיל כניסה, חרכי ירי במעלה מדרגות שפנו אחורנית, ואזור קרבי 50 ס"מ מעל. אזור זה הכיל פתחי ירי מקדימה ולצדדים עבור מכונות ירייה, וכניסה נוספת. פתחי ירי נוספים נועדו עבורו רובים רגילים והמבנה כולו מוגן נגד גז רעיל כלקח ממלחמת העולם הראשונה.

הבונקר חומם על ידי תנור, והארובה שהובילה החוצה כוסתה בסבכה עבה לשם הסוואה. לכל חייל ניתן מקום לישון בו ושרפרף, המפקד זכה במותרות של כיסא. המקום היה מועט ביותר והצפיפות רבה, לכל חייל היה בערך מטר מרובע אחד.   

בתוך הבונקרים מסוג זה שעדין קיימים כיום שרדו שלטים שנועדו להכין את החיילים למשימתם: "לקירות יש אזניים" או "כבו את האורות כשחרכי הירי פתוחים".

תוכנית אכן-סאר

האזור המערבי נגד מטוסים

האזור המערבי נגד מטוסים (Luftverteidigungszone West), התמשך במקביל לשני קווי ההגנה האחרים, והורכב בעיקר ממגדלי נ"מ מבטון, כלי נשק אלו תוכננו על מנת לאלץ את מטוסי האויב לטוס גבוה יותר ובכך לבזבז דלק רב ולהקטין את טווחם. מגדלים אלו הוגנו מטווח קרוב על ידי בונקרים של תוכנית ליים ותוכנית אכן-סאר.

Geldern Emplacement

בתוכנית זאת שלאחר פתיחת מלחמת העולם השנייה הוארך קו זיגפריד צפונה מברגן שם הסתיים קודם לכן עד קליו שעל הריין. מרבית הבנייה הייתה של מקלטים (dugout) לא חמושים, כפיצוי מקלטים אלו היו בנויים בצורה חזקה מאוד מבטון. לשם הסוואה מוקמו המקלטים בסמוך לחוות.

מלכודות טנקים

מלכודות טנקים נבנו לאורך קו זיגפריד ונודעו בשם "שיני דרקון"  ו"פצעונים" בשל צורתם. המלכודות היו מורכבות משורות של עמודים קטנים מבטון מזוין ומטרתן הייתה לעכב את תנועתם של טנקים ולתעל אותם לעבר שטחי השמדה שם ייתקלו בנשק נגד טנקים בכמות גדולה. שיני הדרקון נפרשו בשתי צורות טיפוסיות, בתקן 1938 עם 4 שיניים הנעשות גבוהות יותר, ובתקן 1939 עם חמש שיניים במבנה זהה. עם זאת שורות "שיניים" רבות נבנו ללא צורה מסוימת. אם תוואי השטח איפשר זאת, תעלות מלאות מים נחפרו ושימשו במקום "שיני הדרקון". דוגמה לסוג כזה של הגנה ניתן לראות בצפון אכן בסמוך לגילנקירכן. 

שריון וחימוש

תנאי העבודה

קו זיגפריד במערכה מול צרפת

למרות הכרזת המלחמה של צרפת על גרמניה בספטמבר 1939 ופתיחת מלחמת העולם השנייה, לא התרחשו קרבות רציניים בקו זיגפריד. במה שזכה לכינוי "המלחמה המדומה", שני הצדדים נשארו תקועים בעמדותיהם קו מז'ינו מהצד הצרפתי וקו זיגפריד בצד הגרמנים ומיאנו לתקוף עד מאי 1940 עת פתחו הגרמנים במתקפה על צרפת וארצות השפלה. עם כיבוש צרפת וסיום הקמפיין הגרמני במערב אירופה, הוצאו מקו זיגפריד כל כלי הנשק הניתנים לשינוע, ושימשו במקומות חליפיים. העמדות בקו זיגפריד ננטשו והפכו במהרה ללא מתאימות להגנה והבונקרים החלו לשמש כמחסנים בעיקר לצורכי חקלאות.

איושו מחדש של קו זיגפריד

לאחר פלישת בעלות הברית לנורמנדי שבצרפת ב-6 ביוני 1944, נוצר מצב חדש באירופה ואיום על גרמניה מכיוון מערב. ב-24 באוגוסט 1944 נתן היטלר הוראה לחדש את עבודות הבנייה של הקו. 20,000 עובדי כפייה כמו גם חברי שירות העבודה הלאומי של גרמניה ניסו לצייד את הקו מחדש. מקומיים גויסו גם הם לעבודות שונות, לרוב בניית תעלות נגד טנקים, העבודות נתקלו בקשיים רבים וניתן לומר שאף נכשלו, זאת בשל העליונות האווירית של בעלות הברית. 

במהלך הבנייה נעשה ברור כי הבונקרים לא יוכלו לעמוד מול כלי הנשק חודרי השריון שפותחו במהלך המלחמה. בזמן שקו זיגפריד הופעל מחדש נבנו בונקרי בטון קטנים שזכו לכינוי בונקרי טוברוק (על שם עיר הנמל במזרח לוב). בונקרים אלו שנבנו לאורך הגבול של השטח הכבוש היו בעיקרם מקלטים לאדם יחיד.

הקרבות בקו זיגפריד

באוגוסט 1944 אירעו ההתנגשויות הראשונות בין הכוחות על קו זיגפריד. הקטע של הקו שהיה מעורב בלחימה בשלב זה היה יער הורטגן שבסמוך לאייפל, 20 ק"מ מדרום לאכן. הקרב בשטח המיוער גבה את חייהם של יותר מ-10,000 אמריקאים וכ-12,000 גרמנים.

אחרי "הקרב על יער הורטגן" החל הקרב על הבליטה דרומית ליער הורטגן בין מנושאו והעיר הלוקסמבורגית של אכטרנאך. מתקפה זאת הייתה נסיונים האחרון של הגרמנים להפוך את תוצאת המלחמה, הנסיון נכשל וגבה את חייהם של רבים. 

היו התנגשויות קשות גם בחלקים אחרים של קו זיגפריד. חיילים גרמניים בבונקרים רבים סירבו להיכנע בין השאר בשל החשש ממשפטים צבאיים. רבים מהם קיפחו את חייהם בשל החלטה זאת מכיוון שהמקלטים הקבוצתיים לא הגנו עליהם ולו מההתקפה הקלה ביותר.

באביב 1945 נפל אחרון הבונקרים של קו זיגפריד באזור הסאר והנסרווק.



 


סר אלן גורדון קנינגהם (באנגלית: Alan Gordon Cunningham; 1 במאי 1887 – 30 בינואר 1983) היה קצין בריטי אשר זכה לניצחונות על האיטלקים במערכה במזרח אפריקה במהלך מלחמת העולם השנייה, ולאחר מכן היה הנציב העליון הבריטי האחרון בארץ ישראל. אחיו היה האדמירל הנודע אנדרו קנינגהם.

קורות חייו
קנינגהם נולד בדבלין, אירלנד והתחנך בקולג' צ'לטנהם וב, בטרם קיבל דרגת קצונה בצבא הבריטי בשנת 1906. אירלנד הייתה בשנים אלו חלק בלתי נפרד מן האימפריה הבריטית. במהלך מלחמת העולם הראשונה שירת בארטילריה הרכובה, וזכה בעיטור הצלב הצבאי בשנת 1915 וכן בעיטור "אות השירות המצטיין" בשנת 1918. במשך שנתיים לאחר תום המלחמה שירת בהאחזויות הבריטיות במזרח הרחוק.

בשנת 1937 קנינגהם הפך למפקד הדיוויזיה הראשונה של הארטילריה המלכותית, ולאחר מכן למפקד דיוויזיה של כוחות ההגנה כנגד מטוסים.

בתחילת מלחמת העולם השנייה קיבל קנינגהם את הפיקוד על הכוחות הבריטים במזרח אפריקה. הוא הוביל את המערכה בסומליה ומשם המשיך לכיבושה של אדיס אבבה מן האיטלקים. המערכה החלה בכיבוש הנמלים קיסמאיו ומוגדישו על הים האדום. האיטלקים נסוגו לפנים הארץ. ב־6 באפריל 1941 נכנסו כוחותיו של קנינגהם לאדיס אבבה. שישה שבועות לאחר מכן, ב־20 במאי, בשיתוף עם כוחותיו של ויליאם פלאט הביאה המתקפה לכניעתו של הצבא האיטלקי בפיקודו של הדוכס ד'אוסטה, אמדיאו די סאבויה, על פסגת ההר אמבה אלאגי.

המערכה המזרח אפריקנית הייתה פעולה מהירה שתוצאתה הייתה לקיחת 50,000 שבויים איטלקים במחיר של חמש מאות אבידות מאנשי קנינגהם. הצלחת המבצע הובילה להצבתו של קנינגהם בפיקוד על הארמיה השמינית של הצבא הבריטי בצפון אפריקה. משימתו המידית הייתה להוביל את כוחותיו של הגנרל קלוד אוקינלק בהסתערותם על כוחותיו של רומל במדבר הלובי, במבצע צלבן. המערכה החלה ב-18 בנובמבר 1941, אך אבדות מוקדמות הובילו את קנינגהם להמליץ על השעייתה. המלצה זו לא התקבלה על דעתם של הממונים על קנינגהם, אשר הדיחו אותו מתפקידו. במהלך שארית המלחמה שירת באקדמיה הבריטית לפיקוד ומטה, וכן בצפון אירלנד. בשנת 1941 הוכתר בתואר אבירות.

לאחר מלחמת העולם השנייה, בתחילת נובמבר 1945 קיבל קנינגהם, אשר הועלה לדרגת גנרל בשנת 1945, את משרת הנציב העליון על ארץ ישראל והוא הגיע לירושלים ב-21 בנובמבר 1945. לימים סיפר כי כשקיבל את התפקיד פנה לראש ממשלת בריטניה קלמנט אטלי בשאלה מה ההנחיות המדיניות שלפיהן עליו לנהוג וקיבל את התשובה: "הו, פשוט צא ומשול בארץ". וכך, כשהוא מצויד בהוראות מעורפלות, שירת קנינגהם במשרה זו בין 1945 ו־1948, עד להכרזתה של מדינת ישראל. בין השאר, אישר בחתימת ידו את הוצאתם להורג של דב גרונר, יחיאל דרזנר, אליעזר קשאני ומרדכי אלקחי. בראשית כהונתו סבר קנינגהם כי את בעיית הסכסוך היהודי ערבי בארץ ישראל יש לפתור על ידי צמצום העלייה היהודית לארץ ישראל, אך במהלך כהונתו כנציב הפך לתומך בתוכנית החלוקה של הארץ .

החלטה אחת של קנינגהם שינתה כפי הנראה את המצב בירושלים במלחמת העצמאות. בניגוד לדרישת הצבא הבריטי החליט קנינגהם שלא לפנות את ירושלים כבר בסוף ינואר 1948. הצבא הבריטי דרש לפנות את ירושלים ולהעביר את מרכז השלטון המנדטורי לחיפה עד תום המנדט, וקנינגהם איים בהתפטרות אם לונדון תאלצו לעשות כן. האיום עשה את שלו, ובירת המנדט הבריטי נותרה בירושלים עד ליומו האחרון בארץ ישראל. 

לאחר מכן שירת כמפקד הארטילריה המלכותית עד שנת 1954. 

אלן קנינגהם מת במחוז קנט באנגליה בשנת 1983 והוא בן 96 שנים.

לקריאה נוספת
* מוטי גולני, הנציב האחרון: הגנרל סר אלן גורדון קנינגהם 1948-1945, עם עובד, תל-אביב, 2011.

קישורים חיצוניים
* (פורסם ב"ידיעות אחרונות", 1958)
*
*  15 ביוני 2008.
* 
* פרופ' מוטי גולני, ריאיון , ערוץ ה"יו-טיוב" של אוניברסיטת חיפה, 27 באוקטובר, 2010.
*

סימוכין והערות שוליים


 
 
 
 
 
 



שיווה הוא אחד האלים החשובים ביותר בהינדואיזם. יחד עם ברהמא הבורא ווישנו המקיים, שיווה הינו האחראי על הרס העולם. על פי הפוראנות, באחרית הימים עתיד שיווה לרקוד ריקוד הרס אשר יכלה את היקום כולו.

שיווה מתואר במקומות מסוימים כמעין נקודת אמצע בין וישנו, אלוהים, לבין הנשמות שאינן אלוהים הכוללות הן את היצורים החיים והן את הדווים, היצורים השמיימיים השולטים על הטבע בעולם החומרי. מקומו של שיווה נמצא בין העולם החומרי לבין הויקונטהא, העולם הרוחני שהוא ממלכתו של וישנו. במובן הזה שיווה הוא מעין האצלה של וישנו לצורך העולם החומרי. 

פרוואטי, בת זוגו של שיווה, היא המייצגת את האנרגיה החומרית ואת המאיה (אשליה). האיחוד בין שיווה לפרוואטי הכולל שלל תיאורים מיניים הוא המצב בו מתעברת הבריאה החומרית על ידי כוח אלוהי עליון. ילדיהם של שיווה ופרוואטי הם גנש וקרטיקאיה.

תיאורים וסיפורים על שיווה
שיווה מתואר כיוגי סגפן היושב דרך קבע בהגות מדיטטיבית. על כן הוא ידוע גם בשם מהא-יוגי, הגדול והקדוש מבין היוגים. מקומו של שיווה הוא בהרי ההימלאיה, שם הוא יושב ומודט כאחד היוגים. תוך כדי ישיבתו, הוא חוסם את נהר הגנגס בשיערו המסודר כמעין סכר על מנת שלא יציף את העולם כולו ומותיר אך לזרם מים אחד לזרום במורד ההר. לגופו הוא לובש עור של טיגריס והוא עונד נחשים כתכשיטים. נשקו הוא הקילשון המשולש ובמיצחו עין שלישית אשר כל עת שהיא נפקחת בוקעת ממנה אש איומה אשר ביכולתה לכלות את היקום כולו. כלי רכבו של שיווה הוא השור ננדי.

למרות שלל התיאורים המיניים האופפים אותו, שיווה מוצג לרוב דווקא כנזיר סגפן. בפוראנות מסופר כי ברגע שקמאדווה, אל התאווה, ירה אחד מחצי התאווה שלו על שיווה ובכך גרם לתאוותו לבעור אל אשתו פרוואטי, בערה חמתו של שיווה והוא שרף את קמאדווה באש אשר בקעה מעינו השלישית.

גרונו של שיווה הינו כחול. הוא הפך לכחול בעת שבלע את ים הרעל אשר נוצר כתוצר לוואי שעה שחבצו האלים והשדים את ים החלב. מטיפה אחת של הרעל אשר נפלה על האדמה נוצרו הנחשים והעקרבים. היום בו בלע שיווה את ים הרעל מצוין בחג השיווה-רטרי הנחגג מדי שנה על ידי ההינדים.

הפולחן של שיווה
שיווה הינו אחד האלים הפופולריים ביותר בקרב ההינדים. כבעלה של פרוואטי, אלת הטבע החומרי, ביכולתו להעניק ברכות חומריות לרוב. בשל היותו אל ההרס ביכולתו להשמיד את המידות הרעות אשר בתוכנו. בשל היותו לוחם גדול ורב כוח הוא מספק הגנה. בשל היותו גדול היוגים הוא הגורו הגדול אליו פונים המחפשים אמת. ובשל קרבתו לשדים ורוחות הוא קשור בטנטרה ובמאגיה שחורה.

עיקר הפולחן שסביב שיווה נעשה על ידי השיווה-לינגם, צלם קדוש הכולל צורה פאלית המייצגת את שיווה המוצב על צורה ואגינאלית המייצגת את פרוואטי. השיווה-לינגם מייצג את האיחוד הקוסמי בין הכוח הזכרי של שיווה לבין הכוח הנקבי של פרוואטי. לרוב מעוטר השיווה-לינגם בנחש קוברה המסוכך עליו, זאת בשל תיאורו של שיווה כעוטה נחשים על גופו. לשיווה לינגם נהוג לסגוד על ידי שטיפתו במים או בחלב.

זרעיו המחוספסים של צמח הרודרקשה, אשר צמח לראשונה במקום בו נחתו דמעותיו של שיווה, משמשים להכנת מחרוזות תפילה לחסידיו של שיווה. סאדואים וברהמנים רבים נוהגים לענוד מחרוזות שכאלו ולהשתמש בהם כדי לספור את המנטרות שהם אומרים בזמן מדיטציה.

סימלו של שיווה, אותו נוהגים חסידיו לסמן על מצחם, הוא שלושה קוים אופקיים המייצגים את שלושת הגונות, מידותיו של החומר.

המנטרה העיקרית הנאמרת בהקשר לשיווה היא: אום נמה שיוויה ("אום, משתחווה אני לשיווה").

קישורים חיצוניים

* - אתר המוקדש לשיווה וכולל מוזיקה דתית לכבוד שיווה.






מסביב לעולם בשמונים יום (בצרפתית: Le Tour du monde en quatre-vingts jours) הוא שמו של רומן הרפתקאות שכתב הסופר ז'ול ורן בצרפתית. הרומן, שיצא לאור בשנת 1872, לאחר שפורסם בהמשכים באחד מעיתוניו של פייר-ז'ול הצל, מתאר את מסעם מסביב לעולם של  הג'נטלמן הבריטי פילְיַ‏אס פוֹ‏ג ומשרתו, זַ‏'אן פספרטו‏‏ ("פספרטו" הוא בצרפתית "נודד"). הוא מסביר לפוג כי אימץ שם זה בשל מנהגו להחליף בתדירות רבה מקצועות - מלוליין קרקס לכבאי ועוד. חלק מקסמו של הרומן נובע מתיאורו של ורן את הבדלי המזג בין פספרטו, המייצג את תכונותיו של בן פריז הצרפתי הפועל בהתאם לרגשותיו וניחן בתושייה הטבעית, ובין פוג, הג'נטלמן האנגלי, קר המזג ובעל התבונה.

הרומן פורס בפני הקורא את העולם, כפי שראה אותו בן המערב בסוף המאה ה-19, את חידושי הטכנולוגיה של אותם הימים ואת ראיית העולם המערבית, בכל הנוגע לתרבויות שונות, באירופה ומחוצה לה. הספר מתאר כיצד הסוחרים והמתיישבים מאירופה מנסים להנחיל את תרבות המערב לעמים "חסרי התרבות", שאת מנהגיהם השונים מנסה ז'ול ורן לחשוף בפני הקורא. הוא פורש, בסגנון המיוחד לו, את המידע הגאוגרפי וההיסטורי של ארצות העולם בתקופתו. בספר מופיעים גם היבטים מדעיים, אך פחות מאשר בספרים אחרים שכתב ורן, כגון מסע לבטן האדמה או אי התעלומות.

הספר אינו רק תיאור מסע, אלא גם תעלומה בלשית העוסקת במרדפו של פיקס, בלש אובססיבי, אחר פוג. פיקס חושד כי פוג הוא שגנב עשרות אלפי לירות שטרלינג מקופת ה"בנק אוף אינגלנד". עלילת משנה נוספת מתארת את התאהבותו של פוג באלמנה הודית, בתו של סוחר פרסי, אותה הציל ממנהג הסטי.

הספר הוא אחד הנמכרים שבספרי ז'ול ורן. בעברית יצאו לאור 12 תרגומים שונים של הרומן.

אפיון התקופה

הספר נכתב במהלך תקופה קשה בחייו של ורן, כמו גם בהיסטוריה של צרפת. צרפת הפסידה במלחמת פרוסיה צרפת ב-1870 וחבלי הלידה של הרפובליקה השלישית היו מלווים במהומות ובמלחמת אזרחים, בעת דיכוי הקומונה הפריזאית. בזמן המלחמה גויס ורן כשומר חופים, הוא סבל מחיסרון כיס ואביו נפטר.

פתיחתם של נתיבי תחבורה חדשים בעולם, נושא שתפס את דמיונו של ורן כמו גם את דמיון קוראיו, הביאה לכתיבת הספר. הנתיבים שנפתחו בין השנים 1869 ל-1870 היו: מסילת הרכבת החוצה את ארצות הברית, המסילה החוצה את חצי האי ההודי ופתיחת תעלת סואץ. ההנחה הייתה שזה תחילתו של עידן בו יכול היה הנוסע מסביב לעולם ליהנות מנוחות ומוודאות יחסית בהמשך מסעו. פילי‏אס פוג גיבורו של ז'ול ורן מנסה להוכיח זאת.

ורן מתואר לעתים כסופר עתידני, אך ספר זה רחוק מלהיות יצירה של מדע בדיוני. הספר הוא תיאור מהימן ומדויק של ההתפתחות והקדמה הטכנולוגית בזמנו ושל האימפריה הבריטית בה "אין השמש שוקעת לעולם" בשיא תפארתה; ואכן התאריך בו מסתיים מסעו של פוג מסביב לעולם, 22 בדצמבר 1872, הוא גם תאריך ההוצאה לאור של ספרו. דבר זה הביא לכך שכמה קוראים אכן האמינו כי המדובר בתיאור של מסע אמיתי.

הרעיון למסע

הקפת כדור הארץ בזמן קצוב תוארה בספרים אחדים, אשר חוברו קודם לספרו של ז'ול ורן ואלו הם:

# התייר היווני פאוסניאס, שחי בסביבות שנת 100 לספירת הנוצרים, כתב יצירה שתורגמה לצרפתית בשנת 1797 בשם "מסביב לעולם". 
# ידידו של ורן, ז'ק אראגו כתב ספר פופולרי בשם "מסביב לעולם" בשנת 1853. 
# בשנת 1871 הופיע ספר בשם "מסביב לעולם באוניית קיטור, ודרך מסילת הרכבת הפאסיפית" שפרסמה חברת "יוניון פסיפיק".  
# בין השנים 1869-1871 נסע מסביב לעולם אמריקני בשם ויליאם פרי פוג, ותיאר את מסעו בסדרת מכתבים לעיתון "קליבלנד לידר" בכותרת "מסביב לעולם: מכתבים מיפן, סין, הודו ומצרים". 
# בתחילת 1870 פרסמה "חברת הרכבות אירי" הצהרה בדבר מסלולים, מועדים ומרחקים, המתארת מסע מסביב לעולם בשבעים ושבעה ימים ועשרים ואחת שעות. 
# סוכנות הנסיעות הנודעת "תומאס קוק" ארגנה בשנת 1872 את הטיול המאורגן הראשון מסביב לעולם. אפשר כי הטיול היווה מקור השראה לז'ול ורן, מה גם שבספר עצמו מוזכרת ידיעה בעיתון בנושא זמן הנסיעה הדרוש להקפת העולם. הטיול של סוכנות "תומאס קוק" ארך כשבעה חודשים, וקיים דמיון בין התוואי שמשתקף במכתביהם של המשתתפים לבין המסלול שתואר בספרו של ורן. 
# גיליון של עיתון בשם "Le Tour du monde" שיצא ב-3 באוקטובר 1869, כלל כתבה קצרה בשם "מסביב לעולם ב-80 יום", אשר התייחסה ל-140 המילים של מסילת רכבת שטרם הושלמו בין אללהאבאד ובומביי - עובדה שאף הוזכרה בעלילת הספר, אך גם מידע זה לא היה מקורי לחלוטין: עיתון בשם "Nouvelles Annales des Voyages, de la Géographie, de l'Histoire et de l'Archéologie" כלל באחת ממהדורותיו מאוגוסט 1869, מאמר תחת הכותרת "מסביב לעולם בשמונים יום". ישנה אפשרות כי ורן היה מודע לפחות לאחד משני הפרסומים הללו.
# מקור אפשרי נוסף לכתיבת הספר הוא התייר האמריקני ג'ורג' פרנסיס טריין, שערך מספר מסעות מסביב לעולם כולל מסע ב-80 יום בשנת 1870. טריין טען לאחר מכן "אני הוא פיליאס פוג".
# אשר ל"עוקץ" של סיומת העלילה, שביסודו מונחת העובדה כי הנוסע ממזרח למערב "מרוויח" יממה, סיפר ז'ול ורן כי הרעיון טמון בכתבה שהופיעה בעיתון "Siècle" על האפשרות להקיף את העולם בשמונים יום. בעת קריאת הכתבה עלה בו הרעיון כי הנוסע יוכל אף להרוויח יממה, אם יקיף את העולם ממזרח למערב. בהרצאה שנשא באפריל 1873, שהתייחסה לשאלת חילופי התאריך (קו התאריך הבינלאומי טרם נקבע אז), ציטט ורן מאמר מכתב העת Nature שעסק בשאלת חילופי התאריך, ואת הסיפור "שלושה ימי ראשון בשבוע" אדגר אלן פו משנת 1841, שהיה מבוסס אף הוא על הבדלי התאריכים במסע מסביב לעולם, ואף בסופו התקיימה חתונה.

סיפור העלילה

הסיפור מתחיל ב-2 באוקטובר 1872. פיליאס פוג, רווק מתבודד ועשיר בעל הרגלים קבועים מפטר את המשרת האישי. הוא שוכר את שירותיו של משרת חדש בשם פספרטו. מאוחר יותר, באותו יום, במהלך ביקורו היומי ב"רִיפוֹ‏רְם-קלבּ‏" (מועדון הרפורמה), משוחחים חברי המועדון על הגניבה הגדולה של סכום עתק, חמישים וחמישה אלף לירות שטרלינג מה"בנק אוף אינגלנד". 

ורן מסביר לקורא כיצד קורה שסכום כה גדול נגנב מבנק גדול באנגליה. "מה שהופך את האירוע לסביר הוא שהמבנה המרשים של בנק אוף אינגלנד מתוכנן כך שדאגתו לכבודו של הציבור תהיה ברמה העליונה בחשיבותה. באולם הבנק אין שומרים, אין נוטרים ואין סורגים - הזהב, הכסף ושטרי הכסף - הכל מוצג בחופשיות וכמעט אפשר לומר בהישג יד של כל אחד". הסברו של ז'ול ורן נועד להראות את הנאיביות שהוא מייחס לאנגלים.

במועדון הרפורמה התעורר ויכוח האם ניתן יהיה לתפוס את הגנב. אחד המשתתפים ציין כי לאחר שמסילת הברזל החוצה את חצי האי ההודי הושלמה, התפרסמה  בעיתון דיילי טלגרף כתבה לפיה די בשמונים יום על מנת להקיף את העולם. פוג, אשר לא נטל חלק בוויכוח, מעיר כי הדבר ניתן לביצוע. חבריו מתערבים עמו על 20,000 ליש"ט ופוג יוצא לדרך ובתיקו סכום זהה לשם כיסוי הוצאות המסע.

חישוב הימים בספר, שהופיע כביכול בדיילי טלגרף:
 

בביתו של פוג, פספרטו, לומד את סדר יומו של אדונו בעל ההרגלים הקבועים. ואז, פוג מבשר לו כי עליו לארוז תיקים לנסיעה למסע מסביב לעולם. ואכן בערב, בנוכחות חבריו הממתינים לו בתחנת הרכבת, יוצאים פוג ופספרטו למסע ברכבת היוצאת בשעה 20:45 מלונדון לפריז. פוג מודיע כי ישוב ללונדון בשבת, 21 בדצמבר עד שעה 20:45, 80 יום מאוחר יותר. 

בציבור הרחב נערכים הימורים על הצלחתו של פוג. ההימורים מגיעים עד למאתיים נגד אחד, לרעת פוג. ביום השביעי למסע מתקבל במשטרת לונדון מברק מהבלש פיקס, המוצב בסואץ שבמצרים: "עוקב אחרי גנב הבנק פוג, נא לשלוח פקודת מעצר לבומביי". כך, באופן פתאומי, הופך הג'נטלמן האנגלי לחשוד בגניבה מהבנק האנגלי.

בדרך למזרח אסיה

פיליאס פוג ופספרטו חוצים את מערב אירופה ברכבת. מפריז, תחנתם הראשונה הם עוברים את  טורינו שבאיטליה, ומגיעים לנמל ברינדיזי בדרום איטליה. מברינדיזי הם מפליגים באונייה "מונגוליה" אשר אמורה להגיע עד לבומביי שבהודו. האונייה עוצרת לתדלוק בנמלים סואץ ועדן. 

בנמל העיר סואץ, ממתין הבלש פיקס מהסקוטלנד יארד לבאים מאירופה. ב"חוש השישי" שלו הוא חש כי גנב הכסף מהבנק אוף אינגלנד נמצא באונייה. פיקס, הנלהב לפרס המוצע למוצא את הגנב, מבחין בפוג ומחליט כי הוא עונה לתיאור הגנב. הוא קובע בהחלטיות כי "גנבים גדולים" תמיד יש להם דמות של אנשים ישרים. פיקס מנהל ל"תומו" שיחה עם פספרטו ובמהלכה מתחזקת השערתו כי פוג הוא הגנב הנמלט. מאחר שאין בידו צו מאסר (רק משטרת לונדון רשאית להוציא את הצו) הוא מחליט להצטרף אליהם במסעם להודו. ההנחה היא כי בהודו, המצויה תחת שלטון בריטי, ימתין לו צו מעצר טלגרפי מלונדון.

הם מגיעים לבומביי, שם מחליט פספרטו לבקר במקדש הינדי מבלי שייתן את דעתו על נוהגי המקום, ובהם הדרישה להלך בתוכו יחפים. בהיכנסו עם נעליו פנימה מעורר פספרטו זעם רב בקרב ההמון, ונמלט מן הקטטה בעור שיניו כשהוא מותיר מאחוריו את נעליו. עבור פיקס הייתה זו הזמנות פז לעכב בעד פוג ומשרתו, כי החוק האנגלי התהדר בנוקשותו הרבה כנגד הפרת המנהגים הדתיים על ידי אירופאים. מה גם שצו המעצר מלונדון בושש מלהגיע.

בהמשך היום עולים פיליאס פוג ופספרטו לרכבת החוצה את חצי האי ההודי: מבומביי לכלכותה. זוהי נסיעה במסילת הברזל שעל חנוכתה התבשר פוג עוד בלונדון. הרכבת עוצרת בדרך ומסתבר כי עדיין לא הושלמה הסלילה של חלק מהמסילה. פוג שוכר פיל תמורת 2,000 ליש"ט ומוביל פילים פרסי, המוביל אותם באזור המיושב באוכלוסייה הינדית קנאית.

במהלך הנסיעה הם מאזינים לקולות הבאים מתהלוכה של ברהמינים. . מוביל הפילים מספר להם כי התהלוכה היא מסע לוויה של ראג'ה (rajah) של האזור העצמאי של "Bundelkund" ושל אלמנתו שנותרה בחיים. בטקס הסטי, הוא טקס הלוויה, עומדים לעלות באש את גופת הבעל המת ואת אשתו החיה. הוא מספר גם כי האישה היא בת לסוחר פרסי עשיר מבומביי שזכתה לחינוך אנגלי, ולפי אורחותיה היא אירופאית לכל דבר. פוג מחליט להציל את האישה ששמה הוא אאודה. פספרטו מתגנב למקום הטקס, ולעיני הציבור הממתין לטקס הקדוש מתחזה כראג'ה המת, הקם לתחייה. הקהל מופתע ופספרטו מציל את אאודה ומביא אותה למקום בו ממתין לו פוג עם הפיל. הם ממשיכים בנסיעה ברכבת לכלכותה. בחשבון הימים פוג מפסיד בשל כך שהמסילה לא הושלמה יומיים שאותם הרוויח במהלך ההפלגה להודו.

הבלש פיקס מקדים להגיע לכלכותה ומנסה לעכב את השניים, עד שיגיע צו המעצר בדבר הגניבה מן הבנק. הוא מסדיר את מעצרם בעוון ביזוי המקדש ההינדי על ידי פספרטו בבומבי. עם זאת, תוכניתו קורסת כאשר השופט משחרר את השניים בערבות של 2,000 ליש"ט והם יכולים להמשיך לדרכם.

בכלכותה עולים השלושה על אונית הקיטור "ראנגון" היוצאת להונג קונג. פיקס, שעדיין לא קיבל מלונדון את צו המעצר, עולה אף הוא על האונייה, בתקווה כי הצו יגיע להונג קונג, המושבה הבריטית האחרונה במסעם של פוג ופספרטו, אך גם כאן נכונה לו אכזבה. ייאוש רב מתחיל לכרסם בו. למחרת היום מתעתד פוג לחדש את מסעו בדרך ליפן, ועל פיקס לעכב אותו בכל דרך שהיא. במקביל הופכת אאודה לבת לוויה למסעו של פוג, לאחר שמתברר כי קרוביה בסין, אליהם חשבה להצטרף, עזבו לאירופה.

פספרטו מסייר בהונג קונג וכך הוא מציג אותה: "פחות או יותר, זו עיר כמו בומביי, כלכותה וסינגפור - שבחור מכובד היה פוגש שוב ושוב, לאורך מסלולו, כאילו היה כאן שובל של ערים אנגליות מסביב לעולם." 

בעוד פיקס אובד עצות הכיצד ימנע מפוג להמשיך בדרכו, פוגש הוא את פספרטו. משרתו של פוג גילה אך זה עתה כי האוניה תקדים צאתה מהונג קונג ליוקוהמה בכמה שעות, וביקש לבשר על כך לאדונו. פיקס גומר אומר לנסות את מזלו דרך פספרטו, ומגלה לו את היותו בלש משטרה הרודף אחר אדונו בגין הגניבה מן הבנק. השניים נכנסים למסבאה שנתבררה כמאורת סמים. פספרטו ההמום ממאן להאמין לחשדותיו, ולפיקס לא נותרה ברירה אלא לסמם אותו עד אובדן חושים, כדי למנוע בעדו מלהודיע לאדונו את מועד ההפלגה המוקדם.  

ז'ול ורן מקדיש פיסקה לתאור העוול שגורם השלטון הבריטי לתושבים המקומיים. הוא כותב: "פיקס ופספרטו הבינו שהם במסבאה, עשרה מרוחות שבה גרים מסכנים, הֵבֵטֵס, טיפשים, שהפכו לשלדי אדם הודות לאנגליה ה"מרכנתילית", המוכרת מדי שנה את הסם הזיבולי והנוראי אופיום בסכום של 260,000 פרנקים צרפתיים. מיליוני אנשים עלובים אלה רומו על ידי ההרגל המגונה ביותר של הטבע האנושי".

בבוקר המחרת מגלה פוג כי פספרטו טרם שב, ואחר כך מתברר לו כי האונייה כבר יצאה ליפן ערב קודם לכן. פוג, כהרגלו, אינו נתקף במצוקה, ושוכר ספינת חופים ישנה על צוותה, כדי שתיקח עימה את אאודה ואותו אל שנגחאי. גם הבלש פיקס מצטרף אליהם, בתואנה שאף הוא החמיץ את אותה הפלגה. בדרך הם נקלעים לסערה קשה, אך מצליחים להגיע עד קרבת הנמל, בדיוק בשעה שהאוניה המפליגה לעבר יוקוהמה ומשם לארצות הברית, עזבה את הנמל. פוג מבקש לאותת לה, והיא נעצרת ואוספת אותם אליה.

על פני האוקיינוס השקט

במהלך השיט ליפן מתעורר פספרטו מעלפונו. חיש מיד הוא מגלה כי פוג ואאודה אינם נכללים בין הנוסעים וכי מפליג הוא בלעדיהם. אז עולה מזיכרונו הביקור במאורת סמים בחברת פיקס. הוא סומם אם כן. אל האונייה הגיע לאחר שקרא בשמה מספר פעמים, ואז הנחוהו עוברי אורח אליה. 

כשהגיע ליפן, עמד פספרטו על מצבו הבכי רע. הוא נמצא בארץ בלתי מוכרת ללא פרוטה בכיסו. משהכה בו הרעב, נאלץ להיפטר מבגדיו הנאים תמורת סכום מבוטל, ובלבד שיוכל לסעוד את ליבו בארוחה קלה. בבטן חצי מלאה חידש את שיטוטיו בעיר, כשעל גופו גלימה יפנית מסורתית שניתנה לו כדי לכסות מערומיו. הוא מגיע לקרקס נודד, טרם הופעתו האחרונה על אדמת יפן, ובדרכו לארצות הברית. פספרטו מוצא בכך הזמנות פז לצאת את הארץ ומציע את שירותיו כלוליין. 

פספרטו עטוי תלבושת הכוללת צמד כנפיים ואף ארוך מאוד שהודבק לפניו, נבחר לשאת פירמידה אנושית. בעיצומה של ההופעה הוא מבחין פתאום כי בקהל מצויים גם פוג ואאודה, שהגיעו אף הם ליפן ויצאו לחפש את עקבותיו. מאחר שהיה מחופש לא נותר לו אלא לקרוא לאדונו, ובתזוזתו הפיל אחריו את כל האקרובטים שנשא עליו. כך הוא מתאחד עם פטרונו מחדש להמשך המסע.

הם מפליגים אל סן פרנסיסקו באוניה "קפטן גראנט". פספרטו מגלה באונייה כעבור ימים מספר את הבלש פיקס. הוא מפליא בו את מכותיו: "בכך הוא מוכיח את עליונותו המוחלטת של האגרוף הצרפתי על פני האגרוף האנגלי". הם חוצים את קו אורך 180° ביום ה-52 מתוך 80 הימים שהוקצבו - מחצית ההיקף של כדור הארץ, אך שני-שלישים מהמסלול הכולל, שאינו בקו ישר מסביב לעולם. נותרו לו 28 יום להשלמת המשימה.

חציית אמריקה

פוג, אאודה ופספרטו מגיעים לארצות הברית ופיקס ממשיך לדלוק אחריהם. במקריות מתוכננת פיקס נפגש מחדש עם פוג, ואף מודיע בסתר לפספרטו כי יעשה ככל שיידרש על מנת שאדונו ישוב בזמן לאנגליה. בעיר סן פרנסיסקו המולה רבה, על רקע מועד בחירתם הקרב של המתמודדים לכהונה בבית המשפט המקומי. תהלוכות התעמולה מידרדרות להתכתשויות אלימות, וארבעת התיירים נקלעים לאחת מהם. פוג מוצא עצמו נאבק בקולונל אמריקני ושמו פרוקטור, פיקס סופג במקומו את חבטתו של היאנקי, ופוג מבטיח לקולונל כי עוד יבוא עימו חשבון בעתיד הלא רחוק.

החבורה מצטיידת בנשק להגנה עצמית מפני השלב הבא של מסעם - נסיעה ברכבת האקספרס המכונה Grand Truck, החוצה את המדינה, ומותקפת לפרקים על ידי אינדיאנים בעוברה בדרך. הנסיעה היא בת ששה ימים אל עבר יעדם - ניו יורק, בחוף המזרחי של ארצות הברית.

ז'ול ורן מביע את הערכתו לעם האמריקאי בתארו את דבקותם בבניית מסילת הברזל: "כאשר העבודה החלה, התגלתה ההתמדה האמריקאית עם המרץ האופייני לעם זה. מהירות הביצוע לא באה על חשבון גרימת נזקים והוצאה לפועל בהצלחה". הוא מוסיף כי
 

התרחשויות אחדות בדרך מעכבות את נסיעת הרכבת: עדר של בופאלו נע על המסילה, אחר כך מתברר כי אחד הגשרים בדרך נוטה להתרסק, ואכן הוא נופל תהומה מיד לאחר מעבר הרכבת. קולונל פרוקטור מגלה ברכבת את פוג, ושני היריבים מסכימים ליישב את המחלוקות ביניהם באמצעות דו-קרב. דקתיים לפני שהחלו לירות זה בזה באחד הקרונות הריקים, הם נקלעים למטח קליעים שנורה מחוץ לרכבת. בהתאם לכל הציפיות, תקפו האינדיאנים את הרכבת ואף השתלטו על הקטר.

באומץ לב ובתושייה רבה מפלס פספרטו את דרכו לקרון הקטר, ומצליח לעצור את הרכבת בקרבת מחנה צבאי, אך בגלל זאת הוא נופל בשבי האינדיאנים. מיד אחר כך יוצא פוג עם כיתת חיילים כדי לחלצו. את אאודה הוא מפקיד לטיפולו של פיקס, אך הבלש משוכנע כי פוג עומד להיעלם במערב הפרוע, והשארתו ברציף עם האשה ההודית לא הייתה אלא תחבולה מצידו של החשוד בגניבה כדי להיפטר מן המעקב אחריו.

משמוחזר הקטר  בחזרה לתחנה, מחדשת הרכבת את נסיעתה בלעדיי הארבעה. כעבור זמן מה, שב פוג בלוויית פספרטו, לאחר שהצליח לחלצו, והוא מקבל את עצתו של פיקס להמשיך בדרך המתוכננת, באמצעות מגררת ללא גלגלים, עם תורן אחד המצויד במפרשים (le voit, un traîneaugréé en sloop). בכוח הרוח הם מצליחים להשיג את הרכבת הבאה  לניו יורק. כשהם מגיעים לעיר הגדולה, מתברר לאכזבתם כי חרף מאמציהם איחרו את המועד ב-45 דקות בלבד.

בחזרה לאנגליה

נותרו לפוג עוד תשעה ימים, שלוש-עשרה שעות וארבעים וחמש דקות להגיע ל"ריפורם-קלב" בלונדון. פוג סוקר את האוניות בנמל ניו יורק ומחליט לעלות על האונייה "הנרייטה", אשר פניה מועדות היו לבורדו שבצרפת. במהלך הדרך מצליח פוג באמצעות מזומניו לרכוש את לבם של אנשי הצוות ולהנהיג מרד כנגד רב החובל, הנכלא בתאו. פוג משנה את יעד האונייה אל עבר ליברפול, ומורה להגביר את מהירות מנועי הקיטור ככל האפשר. כשהפחם באוניה אוזל, רוכש פוג את האונייה מידי בעליה תמורת 60,000 דולר ומפרק את העץ ממנו הייתה בנויה, על מנת להבעירו במקום הפחם כדי להמשיך בהפלגה.

האוניה, כמעט מפורקת, מגיעה לנמל ליברפול, שבעים ותשעה ימים וחמש עשרה שעות מהמועד בו יצא פוג לדרך. פוג, שידע כי רק שש שעות נסיעה מפרידות בינו לבין לונדון, מגלה באיחור רב ובעיתוי גרוע ביותר, כי המשטרה האנגלית מתחקה אחריו. פיקס חושף עצמו בפניו ומודיע לו כי עליו לעצור אותו בחשד לגניבת 55,000 ליש"ט מבנק אנגליה. פוג מושם אפוא בתא המעצר ומשלים עם גורלו. כעבור שלוש שעות שב פיקס ומודיע לו כי הוא חופשי ללכת לדרכו. הגנב נתפס כבר לפני שלושה ימים. פספרטו נפרד מהבלש בשתי מכות אגרוף ומכריז: "מכה רצינית!" (Bien tapé !).

שש שעות נותרו לפוג כדי לזכות בהתערבות. הוא שוכר רכבת מיוחדת ללונדון, אך מגיע אל העיר בשעה 20:50, היינו, איחור של 5 דקות לפי חישוביו. פוג משלים בשוויון נפש עם התבוסה וחוזר לביתו ביחד עם אאודה ומשרתו. לעת ערב מתנצל פוג בפני מרת אאודה שהגיעה עימו עד ללונדון וכעת, אין לו כסף לפרנס אותה. מרת אאודה מפתיעה בגילויי האהבה שלה כלפיי פוג ומציעה לו לקחת אותה לאישה. פוג ניאות לה, ושולח את פספרטו לחפש כומר כדי שישיאם למחרת, קרי, יום שני על פי ידיעתו. משחוזר המשרת הוא מבשר לאדונו בששון רב כי יום המחר הוא יום ראשון ולא יום שני כפי שחשב. פוג יוצא מיד ל"ריפורס קלאב" ובשעה 20:44:50, 10 שניות לפני המועד בו הבטיח לשוב, הוא נכנס לאולם המועדון ומכריז: "הנני, רבותי, היה אומר!" ובצרפתית:

מסתבר כי במסעם מזרחה סביב כדור הארץ, לא נתן פוג את דעתו כי עליו להחסיר יממה אחת. על פי המינוח המודרני, ניתן לומר שהחבורה עברה דרך קו התאריך הבינלאומי ממערב למזרח, ולכן הרוויחה יממה שלמה.

חרף ניצחונו בהתערבות, פוג כמעט שלא זכה לרווח כספי ממנה. הוצאות הדרך הסתכמו ב-19,000 ליש"ט לעומת 20,000 ליש"ט בהם זכה בהתערבות. לגבי השאלה המתבקשת "אז מה בכל זאת הוא הרוויח מהמסע", כתב ורן:

ובעברית: אומרים, מה יצא לו מזה? אַ‏יִן. אכן כלום. ניחא, אלמלא אישה חיננית, שככל שקשה להאמין לכך, עשתה אותו לאיש המאושר ביותר בבני האדם.

אפיון הדמויות

הגיבור הראשי בסיפור הוא פיליאס פוג, אף שבתחילת העלילה מצטייר הוא דווקא כאנטי-גיבור, כמין אדם מרוקן מכל התכונות האנושיות, שהקורא מבקש לחוס עליו בגלל חייו המשמימים, על יממותיו שחולפות עליו בקיבעון מוחלט מבלי שיתחולל בהן דבר מפתיע או משהו מסעיר. ואדם זה, נטול רגשות כמדומה, יוצא למסע סביב העולם לא מפני היותו שוחר הרפתקאות, אלא רק בגלל החוויה הגלומה בהתערבות כספית. 

פוג מתואר כאדם קר רוח במידה מוקצנת עד הדפים האחרונים, ורק בפרקים החותמים את העלילה הופך הוא את פניו חסרות המבע, ומוכיח כי בכל זאת הנו אדם בשר ודם. האם באמת פוג קר מזג כפי שדמותו מצטיירת? זאת אין הקורא יכול לדעת. בכל מהלך הסיפור אין יודעים מה מתהלך בנפשו במצבים שבהם נדחק הוא לפינה וכשתוכניותיו משתבשות עליו. תמיד הוא שקט ויעיל להחריד, כאילו כל קורותיו המשונות בכלל משתייכות לברייה זרה ואין לו מאומה עימן. דומה כי דבר אינו יכול להוציא אותו משלוותו המוחלטת, ואפילו הסכנות המוחשיות ביותר אינן מטלטלות אותו מיסודותיו האיתנים.  

דמותו האנמית של פוג צוברת נפח ומתעבה מעט, כשהוא מחליט להציל את חייה של אאודה אפילו על ידי העמדת עצמו בפני מוראות איומים. בנקודה זו עשוי הקורא לתהות שניסיון מילוטה של אשה אלמונית אינו נעשה מתוך שליחות אבירית, אלא זהו עוד הימור שנוטל פוג חובב משחקי המזל. אולם רוחב ליבו וגדלות נפשו מתעצמים בשעה שהוא מעניק למורה הדרך הפרסי את הפיל במתנה. אם עד כה נתפש פוג כאדם מתנשא וחף מכל חמימות, כאיש שעושה שימוש בממונו כדי להשיג תמיד את מבוקשו, אם באמצעות מתן מענקים מיוחדים לספנים על זריזותם, ומאוחר יותר אפילו על ידי מרי גלוי כנגד רב חובל, הרי במקרהו של מורה הדרך, נתברר כי פוג הנו אדם אציל נפש שיודע להעריך נכונה את התכונות הטובות של הזולת. בהמשך הסיפור מוכיח פוג נאמנות למשרתו, לא פחות מאשר מגלה פספרטו כלפיו, ואפילו יוצא לחלצו משבי האינדיאנים המשולהבים חרף הסכנות הכרוכות להמשך מסעו וגם לחייו. 

אולם, התכונה העיקרית של פוג היא, בסופו של דבר, נחישות. בעיצומה של הסערה בים, כשתוהה הספן אם כדאי לה לספינה להיכנס לנמל קרוב, משיב לו פוג כי הנמל היחידי שהוא מכיר בסביבה הוא זה של  שנגחאי, ובכך מרמז באופן שאינו משתמע לשתי פנים כי דבר לא יסיט אותו מתוכניתו. אחרי הכול, הדבקות במטרה היא שגורמת לו לנצח במשימה שעמדה בפניו, ואילולא יצר ורן תפנית בלתי צפויה בסוף העלילה, קרוב לוודאי שהקורא לא היה נחשף לכמה מרגעי הייאוש המפתיעים שגילה פוג, אשר בהגיעו ללונדון סבר כי הפסיד בהתערבות. אומנם זהו אך אנושי שכך יחוש כל אדם ששם את יהבו, כבודו, והונו במסע חסר סיכויים וכמעט הצליח, אבל בעיני הקורא היה פוג יצור על-אנושי אשר מפח נפש ודכדוך לעולם לא יתקפוהו כבדרך הטבע.  

אולי התפנית המפתיעה בסוף הסיפור לא רק משרתת את הפואנטה המסיימת, אלא גם משיבה לפוג צלם אנוש ואת כבודו התרבותי. הנה הוא בכל זאת ילוד אשה שנתקף מרה שחורה לאחר אכזבה, וכמו יתר הבריות, גם הוא מעז לגלות ביטחון עצמי רק כשהוא בטוח בניצחונו. כך מתגלה לבסוף לקורא פוג האמיתי וכשהוא מבקש את ידה של אאודה, מתקבל הדבר בטבעיות. ואפשר כי אם הדברים היו מתנהלים אחרת, היה חש הקורא במצוקה מסוימת.

הדמות השנייה בחשיבותה בעלילה היא זו של פספרטו, המשרת הצרפתי שפוג שוכר את שירותיו ביום צאתו למסע. דמותו מאופיינת במתכוון בחוסר שלווה, במרץ רב, ובמעשי איוולת שאין תוחלת בראשיתם, וזאת על מנת ליצור ניגוד לקור המזג, ראיית התכלית ויכולת התכנון של אדונו. בלעדי פספרטו לא היה פוג נקלע לתסבוכות הרבות שבאו בעטיו של משרתו, ובדרך זו מטיל עליו ורן לא רק את תפקיד גיוונה של עלילת המסע, כי אם גם את האורג הראשי של התפתחותה. הנופך הילדותי והגולמני במעשיו מסתירים לעתים את תועלתו ויעילותו במצבי שגרה ובסיטואציות דוחקות, כי פספרטו חרף מגושמותו, הוא טיפוס ערמומי שיודע להיחלץ מצרה כפי שידע להיכנס אליה. כל מעשיו נובעים מתוך נאמנותו לאדונו, וכשאלה נעשים נאמנים יתר על המידה או אז מתעוררות גם הפורעניות.

למרות המסופר עליו בהרחבה נותרת דמותו של פספרטו בלתי מפוענחת. מחד, מתואר הוא בתחילה כברנש קופצני וסוער, המדלג פעם אחר פעם בין משלחי היד השונים, ומאידך עולה כי בעיסוקו החדש כמשרתו של פוג מצא את ייעודו בחיים, ולכאורה אין לו ציפיות נוספות מן העתיד. אומנם פספרטו מייחל למעט שלווה בראשית הסיפור, אבל אף פעם אינו נוהג כך, והמחבר גם אינו מועיד לדמותו צד שכזה, ולכן יצר סתירה שלא ניתן כלל ליישבה במסגרת היצירה. גם מסירותו העיוורת לפוג שהכרחית לטוויית העלילה, נתפשת כעוד דמות נעדרת אמינות מאלו הרבות שיצר ז'ול ורן, מבלי שייתן דעתו על כך בכובד ראש.

דמותו של פיקס, השלישית בחשיבותה בעלילה, נותרת עמומה בכל שלבי הפרשה. פיקס הינו בלש בשירות המשטרה האנגלית, וכאיש חוק מצווה היה להביא כל עבריין כדי לקבל את דינו, אך מתברר גם כי לא רק תשוקת הצדק אפפה אותו, אלא אף תאוות בצע קלה. הוא מעוניין לזכות בפרס על לכידתו של הגנב מבנק אנגליה, וזוהי סיבת המרדף בעיקרה. מלבד נתונים אלו, איננו יודעים עליו כמעט דבר, ותולדותיו נותרות ריקות בפני הקוראים.

ז'ול ורן לא צבע את דמותו של פיקס בגוונים מרושעים, ולכן אינו נתפש כאיש הרע אשר מחבל במאמציו של פוג ומעכבו בשל זוטות. ברי לקורא כי פיקס מנסה לבצע את מלאכתו נאמנה, ורק סכלותו מובילה אותו להניח שפוג אציל הנפש הוא למעשה גנב מיומן. באף שלב בעלילה לא מנסה ורן להטעות את הקוראים ולהחדיר בהם אמונת שווא שמא יש דבר מה בטענתו של פיקס. המחבר לא מנסה להוליך שולל את קוראיו, אפילו לא למספר פרקים, וברור להם מלכתחילה כי המצוד אחר פוג בטעות נעוץ.

ברם, אט אט נתפש פיקס כאיש רב מזימות, וכשהוא מסביר לפספרטו כי מעתה יעשה ככל יכולתו להשיב את פוג במהרה לאנגליה, קיימת ציפייה שלא יעמוד בהבטתו. יחס זה, מנקודת מבטו של הקורא, משתנה לאחר שפיקס סופג את המהלומה מאגרופי הקולונל האמריקני, שכוונה לפרצופו של פוג. והנה, כשכבר נמצא פיקס בצד של הטובים ומבסס שם את אחיזתו, דווקא אז, בשלב המכריע של הסיפור כולו, הוא עוצר את פוג ומונע ממנו מלהגיע בזמן למקום המפגש על מנת לזכות בהתערבות. מאוחר יותר,  כשהוא נאלץ לשחרר את פוג מבית המעצר, לאחר שנודע לו כי הגנב האמיתי נלכד, מתקבע פיקס במחשבות הקוראים כבלש שוטה, למרות שאיננו כזה, ולמען האמת, לא הייתה לו ברירה אלא לנהוג כפי שנהג.

השפעתה של היצירה

העיתון בו התפרסם הסיפור בהמשכים, נהג להבריק לכל רחבי תבל תקצירים מן העלילה, וכך הפך המסע שתיאר ז'ול ורן פופולרי בקנה מידה עולמי בה בעת באירופה, אמריקה ואסיה. הייתה זו אחת היצירות הראשונות ששווקה באופן כה נרחב באמצעות טכנולוגיית הטלגרף, וכך היו שותפים בו זמנית כמעט כל אזרחי העולם להתפתחויות הראשיות בעלילה, והציפייה הגלובלית עוררה לראשונה התרגשות רבה.

סודו של הסיפור אשר שבה את לב הקוראים, טמון בניצולם של מרבית אמצעי התחבורה שהיו קיימים באותם ימים. מסעם של פוג וחבורתו פקח את עיניהם של אנשים רבים, שתפשו פתאום את הדרך שבה השתנה העולם, ואת האפשרויות הגלומות בכך ואשר לפתע נפתחו לפניהם, בלא ששמו לב לדבר לפני כן. ורן אומנם בחר להשתמש בכל אמצעי הובלה שאפשר להעלות על הדעת, ואפילו הושיב את גיבוריו על גבי פיל. למרבה האירוניה, אמצעי התחבורה שלא השתמש בו כלל הוא שחבר לדמויות: הכדור הפורח. זה היה פרט שהוסף לסרט משנת 1956 ודבק בסיפור מאז. באחת הסצנות נראים פוג ופספרטו, כשהם נישאים על כדור פורח בחצותם את הרי האלפים. אז מנמיך מעט פוג את הכדור מעל אחת הפסגות המושלגות, ופספרטו מתכופף מן הסל כדי לאסוף משם קרח עבור השמפניה שעמדו השניים ללגום. זהו עודנו אחד הרגעים הבלתי נשכחים בתולדות הקולנוע.

הפופולריות של המסע הדמיוני התפשטה לתחומים אחרים, בדומה למיתוג המוצרים האופייני לימינו, ועל כן מהווה הספר דוגמה מוקדמת לשיווק מוצלח. מעריצים רבים השתתפו בעצמם במסע מסביב לעולם באמצעות משחקי לוח עליליתיים שהכניסו כסף רב למפיציהם. הסיפור של ורן הומחז במהרה, והמפיקים בתיאטראות השונים לא חסכו משאבים במאמציהם להדהים את הקהל ככל האפשר, והעלו על הבמה פילים ושאר חיות פרא. המופעים נתנו דרור לדמיונן של הבריות, והעולם כולו בער מתשוקה לדעת כיצד חיים אנשים בקצהו האחר. המחזה הוסיף והועלה אף חמישים שנה לאחר מותו של ורן, ונחשב לאחד המצליחים בכל הזמנים.

היבטים מדעיים

כמו בכל ספריו, גם בספר זה עוסק ז'ול ורן בסוגיות מדעיות. בספר זה הוא דן בהישרדות, במדעי ההתנהגות, בגאוגרפיה, בספנות ואפילו בכלכלה. חלק מהתצפיות או מהחידושים הם פרי דמיונו של המחבר. חלק מהמוטיבים המדעיים המתוארים בספר הם:

בתחילת הספר יש התייחסות לאופיו של פיליאס פוג, נושא אשר מעניין את הקורא הרגיל. ז'ול ורן מנסה לפענח את סוד דמותו בהתאם לדעתם של "הבקיאים בחוכמת הפרצוף (פיזיונומיה - Physiognomist)". וכך הוא כותב: הם היו יכולים לקבוע  כי פיליאס פוג הוא בעל תכונה של "ישן תוך כדי העבודה" (repose in action), כלומר: מרבה לעשות וממעט לדבר. שפסקה זו יוצאת מנקודת ההנחה, שרבים היו שותפים לה באותה תקופה, כי ניתן לדעת את אופיו של האדם באמצעות מידות גולגולתו (פרנולוגיה) או לפי צורת פניו, וכי לפי תווי הפנים של העמים השונים ניתן לעמוד על תכונותיהם. בין המדענים שניסו להביא תורות אלו לכלל תורה מדעית מקובלת ניתן למנות את פרנסיס גלטון וצ'זארה לומברוזו, שנחשבו למדענים מובילים בתחומיהם בסוף המאה ה-19 .

המסקנה הבולטת מהספר היא שיש לכוון את השעון שוב ושוב בכל קו אורך. אם לא מזיזים את מחוגי השעון בעת מסע על פני כדור הארץ, ומודדים את השעה שבה נמצאת השמש בכיוון צפון או בכיוון דרום, מוצאים הפרש של 4 דקות בין כל שני קווי אורך סמוכים. בקו אורך מערבי יותר זמן חציית קו צפון ודרום על ידי השמש יתבצע 4 דקות מאוחר יותר. כאשר ההבדל בין שתי הנקודות הוא 15 קווי אורך, הבדל הזמנים יהיה שעה אחת. אם רוצים לשמור על זמני הזריחה והשקיעה בשעון, יש לכוון אותו בעת מעבר בין קווי אורך. כיום הדבר נעשה בעת מעבר בין אזורי זמן מוגדרים ונוסעי המטוסים מודעים לעובדה זאת. פספרטו לא מבין מדוע צריך להזיז את מחוגי השעון. עובדה, השעון שלו הראה את השעה הנכונה בקו אורך 180° (פרק עשרים וארבע).

ז'ול ורן הצרפתי מנסה בספרו לספק לקורא מידע על העליונות הטכנולוגית של הצרפתים לעומת האנגלים. וכך הוא מסביר: "הספינות אנגליות תטבענה אם שישית מנפחן יתמלא במים". יצרני האוניות הצרפתים בנו את האוניות כך שלא יטבעו כל עוד כמות המים שתחדור לתוכן לא תהיה שווה למשקל האונייה. לא כן נהגו האנגלים ולכן בנוסעו באונייה אנגלית במימי ים סין ומתחוללת סערה הוא חושש לגורלו  

העובדה כי המסלול מסביב לעולם עדיין נעשה במסלולים מקובלים של ספינות ורכבות גורם לכך שאורך המסלול הישיר  בקו הרוחב של לונדון - 50°, הוא 12,000 מיל. המסלול שהם עומדים לסיים הוא של 26,000 מיל, ממנו עשו כבר 17,000 מיל והכול בגלל שהמסלולים של אמצעי התחבורה אינם בנויים אופקית, לאורך קווי הרוחב ( פרק עשרים וארבע).

הרעיון הפיקנטי בספר (לא לניסוי בפועל) היא  הטענה שאם הרכבות (או, היום המכוניות) יגבירו את המהירות לפני תהום, בעל אורך קצר, הם יוכלו לעבור בבטחה את החלל הריק מתחתם, גם ללא גשר (פרק עשרים ושמונה).

הפרש של יממה בעת הקפת העולם

הצורך להוסיף או להחסיר יום בעת מסע מסביב לעולם, שאותו מתאר ז'ול ורן, אירע לראשונה במסעו ההיסטורי של פרדיננד מגלן שנע בכיוון ההפוך, לכיוון מערב. משתתפי מסע מגלן הפסידו יום אחד, בניגוד לגיבורי ספרו של ורן שהרוויחו יום אחד. שרידי הנוסעים במסע מגלן שהצליחו להשלים את המסע באונייה ויקטוריה, ניהלו רישום יומיומי והתפלאו לשמוע כי התאריך באירופה לאחר השלמת המסע מוקדם ביום אחד מהתאריך לפי חישוביהם. למעשה, כבר קודם לכן ידעו גאוגרפים ואנשי מדע שיהיה צורך להחסיר או להוסיף יום בעת הקפת כדור הארץ.

בעת שנכתב הספר לא הייתה קביעה בינלאומית מקובלת על הכול באשר לקו התאריך הבינלאומי, והניסיונות לקבוע אותו באופן אוניברסלי החלו רק בוועידה שהתקיימה בוושינגטון ב-1884 , אך גם ללא קביעה מדויקת, בפועל היה צורך להזיז את מחוגי השעון יום אחד אחורה בעת הפלגה מאסיה לאמריקה, משום שהזמן באמריקה היה גם באותה תקופה, בטרם סומן קו התאריך הבינלאומי, מוקדם מהזמן באסיה.

ורן ידוע היה כסופר המדקדק מאוד בפרטי העובדות שגדש בהן את ספריו. בכל זאת השתרבבה לעלילה עובדה תמוהה: מן הכתוב בפרק האחרון ברי כי פוג לא התאים את לוחות זמניו ולא הסיר יום מחישוביו במהלך ההפלגה על פני האוקיינוס השקט. גם אם לא נתן דעתו על כך בהגיעו לארצות הברית, היה אמור להבחין בכך כשהגיע לניו יורק, ותפש כי איחר בשלושת רבעי השעה את מועד צאתה של האונייה לליברפול. אונייה זו הייתה אמורה לצאת ב-11 בדצמבר וזהו גם התאריך המצוי ברישומיו של פוג. ברם, התאריך בניו יורק היה אמור להיות 10 בדצמבר, ולפיכך התעתדה האונייה להפליג רק למחרת. נראה כי ורן נאלץ להגמיש את קפדנותו הרבה לצורכי העלילה ולכן השמיט מידע זה מן הקורא, כדי לטוות את הסוף המתעתע עם התפנית החדה. וכך נודע לפוג האומלל, שבטוח היה כי איבד את כל הונו בשל העיכוב בבית האסורים, כי בכל זאת צלח את המסע בזמן שהוקצב לו ויכול היה לזכות בהתערבות כולה. 

שחזור המסע במציאות

הספר הביא מספר אנשים מפורסמים לנסות ולבצע במציאות את שהשיג פוג מעל דפי הספר:
* 1889 - נלי בליי הקיפה את העולם ב-72 ימים מטעם העיתון שבו עבדה.
* 1908 - הארי בנסלי הקיף את העולם ברגל לבוש מסיכת ברזל, בעקבות התערבות.
* 1988 - מייקל פאלין, שחקן שהיה חלק מצוות מונטי פייטון, הקיף את העולם ב-80 יום מבלי להשתמש באמצעים אוויריים. מסעו תועד בספר "מסביב לעולם בשמונים יום עם מייקל פאלין" ובסדרת טלוויזיה.

כיום ניתן לרכוש בחלק מחברות התעופה כרטיס מסביב לעולם המאפשר לנוסע לטוס סביב העולם תמורת מחיר נמוך יחסית.

עיבודים לספר

הספר עובד לקולנוע ולטלוויזיה פעמים רבות.
הסרט הראשון היה סרט אילם שביים ריצ'רד אוסוולד בשנת 1919. הסרט היה פרודי שכן צולם בברלין ולא נעשו ניסיונות להסוות את העובדה שהגיבורים אינם באמת סובבים את העולם. לא נותרו כיום עותקים של סרט זה.

הידוע בסרטים הוא הסרט "מסביב לעולם בשמונים יום" משנת 1956. הסרט, בכיכובו של דייוויד ניבן כפיליאס פוג, זכה לפרסים רבים, ביניהם שלושה פרסי גלובוס הזהב וחמישה פרסי אוסקר מתוך שמונה קטגוריות שבהן היה מועמד. 

בשנת 1989 הופקה סדרת טלוויזיה בשני חלקים בכיכובם של פירס ברוסנן כפוג ופיטר יוסטינוב בתפקיד פיקס.

בשנת 2004 צילמו אולפני וולט דיסני גרסה נוספת, בכיכובם של ג'קי צ'אן כפספרטו וסטיב קוגן כפוג. גרסה זו הייתה פרודיה סאטירית בסגנון מונטי פייטון. עלילתו של סרט זו שונה משמעותית משל הספר המקורי, ויש האומרים שזו אחת הסיבות לכשלונו היחסי בקופות.

בנוסף, יצא לאור ספר עיון לילדים שכתבה אנטוני מיסון (תרגמה לעברית: ד"ר סולי ברור) בשם "אטלס הרפתקאות - מסביב לעולם בשמונים עמודים". הדמויות הראשיות בו הן פיליפ פלוג וכלבו הנאמן פספורט, ואורכו הוא אכן 79 עמודים (העמוד השמונים הוא מפתח שמות). מסלולם לאורך הספר דומה למסלול שבספר המקורי, ומתוארים בספר מקומות בכל אתר שאליו הגיעו.

בשנת 2007 עלתה על בימות ישראל הפקת הענק "מסביב לעולם ב-80 יום" שעלותה הגיעה ללמעלה ממיליון ש"ח. בהצגה השתתפו מייקל לואיס, אלי יצפאן, הדס מורנו, דוד קיגלר וליאור אשכנזי. ירון כפכפי כתב הלחין וביים את ההצגה.

תרגומים עבריים לספר

* סביב הארץ בשמונים יום, אליעזר בן יהודה, הצבי, ירושלים, 1909
* סביב הארץ בשמונים יום, תל אביב (אלטניילאנד), ורשה, 1930
* סביב לעולם בשמונים יום, ל. אליאב (אברהם אריה עקביא), יזרעאל, תל אביב, 1942, 1950, 1955, 1959
* סביב העולם בשמונים יום, חיים תרסי, עמיחי, תל אביב, 1964
* מסביב לעולם בשמונים יום, איטלה רימיני, מ. מזרחי, תל אביב, 1967
* סביב העולם בשמונים יום, שרגא גפני, ספרי שלגי, תל אביב, 1979
* סביב העולם ב-80 יום, אליעזר כרמי, רביבים, תל אביב, 1980
* מסביב לעולם בשמונים יום, אביטל ענבר, ספרית מעריב, תל אביב, 1985
* סביב העולם בשמונים יום, בינה אופק, עופרים, תל אביב, 1998. גרסת האודיו לתרגום זה הופקה על ידי סוניקבוקס
* סביב העולם בשמונים יום: בתמונות, סמדר קוגו, עופרים, כפר מונש, 2002
* מסביב לעולם בשמונים יום -‫ מהדורה מוערת ומאוירת", אביטל ענבר, כנרת זמורה-ביתן, אור-יהודה, 2008, הערות: ז'אן-פייר ורדה.

קישורים חיצוניים

*
*
* צבי הראל,]], לזכרו של בנו "גלעד הראל"
* צבי הראל,
*
*
*
, תרגום מוקדם לספר של אליעזר בן יהודה
*אביטל ענבר,, באתר e-mago , 31/08/2008 
*

הערות שוליים




מלון המלך דוד הוא בית מלון בירושלים, שראשיתו כמלון פאר בימי המנדט הבריטי, ועד היום לא הועם זוהרו. המלון נחשב מהבולטים והיוקרתיים שבמלונות ישראל, וזכה לפרסום ברחבי העולם. הוא ממוקם ברחוב המלך דוד במרכז העיר, וצופה אל העיר העתיקה והר ציון. המלון מלווה את ההיסטוריה הישראלית והירושלמית מימי המאבק על הקמת המדינה, דרך מלחמת העצמאות, חלוקת ירושלים, איחודה מחדש, ועד ימינו אלה. בין היתר נודע המלון בשל פיצוצו על ידי האצ"ל ב-1946, ובשל שימושו התדיר לאירוח ראשי מדינות ואישים רמי מעלה בעת ביקורם בירושלים.

היסטוריה
הקמת המלון
בשנת 1929 יזמו בני משפחת מוצרי, משפחה יהודית אמידה של אנשי עסקים ממצרים, הקמת מלון פאר בירושלים. משפחת מוצרי הציעה את היוזמה לשותפיה העסקיים ולידידיה, ובהם יוסף קאטוואי ביי - באותה העת שר האוצר של מצרים, הברונים אלפרד ופליקס דה מנשה מאלכסנדריה, ומשפחת אנשי העסקים העשירים - משפחת דה פיצ'וטו. תחשיבי הכדאיות הכלכלית של היוזמה התבססו על הצמיחה הכלכלית שהביאה החלתו של המנדט הבריטי בארץ ישראל, שגם לוותה בגידול ניכר בתנועת המבקרים והצליינים. גם פעילותה הנמרצת של התנועה הציונית הביאה לתנועה של עסקנים, תורמים ופוליטיקאים יהודים שנהגו להגיע לארץ ולהיפגש בירושלים עם ראשי המנדט וראשי היישוב היהודי - ואלו היוו לקוחות פוטנציאליים של מלון הפאר.

משפחת מוצרי ייסדה את "חברת מלונות ארץ ישראל" (Palestine Hotels Ltd) לצורך ההשקעה בהקמת המלון. החברה רכשה  מהכנסייה היוונית אורתודוקסית בשנת 1929 שטח גדול של כ-18 דונמים ברחוב שנקרא אז "רחוב יוליאן" (לימים רחוב המלך דוד). עלות רכישת השטח הייתה 31,000 לא"י - סכום עצום באותה עת. השטח שנרכש נבחר בשל מיקומו הכלכלי-אסטרטגי, ובשל הנוף הנשקף ממנו. השטח נמצא מול חומות העיר העתיקה ומגדל דוד, וכן למול הר ציון. קרבתו של המלון למגדל דוד ולקבר דוד העניקה את ההשראה לשם שנבחר עבורו - "King David"- "המלך דוד". השם נועד לשקף הדר מלכות, כמקובל במלונות הפאר של אירופה באותה תקופה, ובה בעת להיות יהודי וארץ-ישראלי. השטח נמצא מערבית לגיא בן הינום, בסמוך למרכז המסחרי בממילא ולשכונות היהודיות ימין משה ומחנה ישראל. כמה שנים לפני כן נבנה מרכז ימק"א ירושלים מעברו השני של הרחוב, ועם סיום הבנייה ניצבו שני המבנים המרשימים זה מול זה.

שנים ראשונות
המלון נפתח לציבור ב-20 בדצמבר 1930. מנהלי המלון המצריים שאפו לשמור על רמה גבוהה בירושלים של אותה עת, שהייתה עיר פרובינציאלית ולא מפותחת. על מנת לשמור על רמה זו, הובאו מידי יום מצרכי מזון אל המלון ברכבת מקהיר. צוות המלון הובא מכל רחבי העולם. המלצרים הובאו ממצרים או מסודאן, צוות ההנהלה שנשכר היה שווייצרי והשפים שהובאו - איטלקיים. המצב הפוליטי-כלכלי בארץ השתנה במהלך הבנייה. פרוץ מאורעות תרפ"ט ב-1929 מחד, והשפל הכלכלי הגדול מאידך, הביאו לירידה חדה במספר התיירים, הצליינים והעסקנים שהגיעו לארץ. רק כשנתיים לאחר פתיחתו, בשנת 1932, חלה התאוששות ועסקי המלון החלו לפרוח, ואף להביס את מלון פאלאס המתחרה שנבנה בסמוך בידי המועצה המוסלמית העליונה.

עם פרוץ המרד הערבי הגדול בשנת 1936 הואטה שוב תנועת התיירים לירושלים, ונפגעה הכנסת המלון. היחידים שהתארחו במלון באותה עת היו חברי ועדת פיל.

בשנת 1938 חכרו שלטונות המנדט הבריטי את האגף הדרומי של המלון, שהפך למקום מושבו של מינהל השלטון הבריטי. מאחר שתפוסת המלון באותה עת הייתה דלה, העבירה חכירה זו את מאזן המלון מהפסד לרווח. לפני קום המדינה שימש המלון כאתר האירוח המרכזי במזרח התיכון. במלון התארחו מצביאים ומנהיגים בריטיים ובהם לורד אדמונד אלנבי, הנציבים העליונים - סר הרברט סמואל וסר ארתור ווקופ (עד שהסתיימה בניית ארמון הנציב על הר העצה הרעה).

הפיצוץ במלון

בבוקר יום 22 ביולי 1946, במהלך "המרי העברי נגד הבריטים", חדרו למלון אנשי האצ"ל מחופשים לעובדי מטבח ערבים, והחדירו למסעדת לה רג'אנס שבקומת המרתף של האגף הדרומי כדי חלב גדולים אשר הכילו כ-350 ק"ג חומר נפץ. לאחר שעות אחדות, בשעה 12 בצהריים, הודיעו אנשי האצ"ל על פיצוץ קרוב של המלון. על פי אחת העדויות, ראש המינהל הבריטי, סר ג'ון שאו,  הגיב על כך ב"לא באתי לכאן כדי לקבל פקודות מהיהודים", והורה שלא להעביר את ההודעה לעובדים הרבים שנותרו במשרדיהם. שאו הכחיש הדברים וטען כי לא קיבל אזהרה כזו וגם אם היה מקבל, לא היה זמן לפנות את העובדים. בשעה 12:30 הרס פיצוץ אדיר את כל האגף הדרומי של מלון המלך דוד, על כל קומותיו. בפיצוץ נהרגו 91 איש: 28 בריטים, 41 ערבים, 17 יהודים ו-5 מאורחי המלון. במשך יומיים עמלו מהנדסי הצבא הבריטי המלכותי על חילוץ הגופות. עשרות נפצעו כתוצאה מהפיצוץ.

בעקבות הפיצוץ לא שוקם האגף. הצבא הבריטי העביר משרדיו לחדרים אחרים במלון והמבנה הפך לחלק מ"בווינגרד" - שטח מבוצר המוקף שקי חול וגדרות תיל. רק אנשי מינהל בריטיים הורשו להתגורר ב-100 חדרי המלון הנותרים.

מלחמת העצמאות
לאחר עזיבת הבריטים את ירושלים, ב-15 במאי 1948 הורד דגל היוניון ג'ק הבריטי מגג המלון.
המלון הנטוש והחרב הפך להיות מפקדת נציגי ארגון הצלב האדום הבינלאומי, אולם מיקומו - על קו התפר בין העמדות הישראליות בשכונות משכנות שאננים וימין משה, לבין העמדות הערביות על חומת ירושלים, מול עמדות הלגיון הערבי הירדני - הביא לכך שמידי יום נורו על המלון עשרות כדורים ופגזים.

חיים הרצוג ביומנו מתאר את המלון במלחמת העצמאות:

אנשי הצלב האדום ניצלו את ההפוגה הראשונה ועברו לבניין ימק"א ירושלים הממוקם מאחורי מלון המלך דוד, ומוגן בשל כך מירי ישיר מן העיר העתיקה, ואנשי האו"ם החליטו לעשות שימוש במלון הנטוש כמפקדתם. על אף דגל האו"ם שהתנוסס על הבניין, הוא ספג פגיעות רבות נוספות בשל קרבתו לעמדות ההגנה בשכונת ימין משה ומשכנות שאננים. בשיאם של הקרבות אילצו הפגיעות הרבות את אנשי האו"ם לעזוב את מבנה המלון, וכוחות צה"ל השתלטו על הבניין והקימו בו עמדות אל מול חומת העיר העתיקה. בסיום הקרבות שורטט "הקו העירוני" במרכז גיא בן הינום - בין עמדות צה"ל שבמלון ועמדות הלגיון הערבי הירדני על חומות העיר העתיקה. המלון מצא עצמו מטרים ספורים מקו הגבול.

תקופת ירושלים החצויה
עם סיום הקרבות חזר המלון לתפקד בניהולה של חברת מלונות ארץ-ישראל. החברה העדיפה שלא להשקיע בשיקום המלון, וניסתה לצמצם את הפסדיה משלהי תקופת המנדט ומתקופת מלחמת העצמאות באמצעות שימוש בחדרי המלון הקיימים, מבלי לשפצם.

בשנת 1958 רכשה רשת מלונות דן בבעלות משפחת פדרמן את המלון. אגפו הדרומי של המלון נותר הרוס, וקירותיו המזרחיים טרם שופצו מהפצצות מלחמת העצמאות. לאחר הרכישה החלו עבודות שיפוץ ושיקום המלון. האגף הדרומי שוקם על ידי הקבלן החיפאי חיים אלוני. עלות השיפוצים עלתה על 2 מיליון דולרים. השיפוצים כללו עבודות תשתית נרחבות ושינויים מבניים בכל קומות המלון וחדריו. עד לשיפוץ זה היה חדר אמבטיה אחד בכל קומה, ששימש את כל החדרים באותה קומה (למעט הסוויטות שאורחיהן נהנו מחדר אמבטיה פרטי). במסגרת השיפוץ נבנו חדרי אמבטיה ושירותים בכל חדר, הוחלפו תנורי ה"ברנר" שהיו במטבח המלון מאז שנות ה-30, שכן ארובותיהם הפיצו עשן שחור בשל השימוש בסולר והכתימו את קירות המלון, והרדיאטורים הוחלפו במערכת חימום ומיזוג. במהלך השיפוץ הקפידו על שימור צביונו ועיצובו המקורי של המלון, על סגנונו המזרחי המיוחד. מיטות האפיריון שהיו בחדרים משנות ה-30 הוחלפו בהעתקים זהים שנבנו על ידי אברהם קריניצי (לימים ראש עיריית רמת גן). רהיטי הלובי המקוריים שופצו ונותרו במקומם. בדצמבר 1958 נפתח המלון מחדש.

עם פתיחתו הפך המלון למלון המועדף על ידי אנשי ממשלת ישראל, חברי הכנסת ואנשי הצבא. אורחיה הרשמיים של מדינת ישראל התגוררו במלון, ובו נערכו להם ארוחות רשמיות. באותה עת טרם נבנה משכן נשיאי ישראל, והמלון שימש, בין היתר, כאתר עבור נשיא מדינת ישראל לארח את אורחיו. בתקופה זו, בשל קרבת המלון לעמדות הלגיון הערבי (כ-1,000 מטרים), צלפו לעתים חיילי הלגיון על חדרי המלון.

בשנת 1961 הסתיים שיקומו של האגף הדרומי, אשר הוסיף 60 חדרים ל-100 חדרי המלון. הגידול במספר חדרי המלון הביא למעשה לתפוסה נמוכה יותר בו, מאחר שתנועת התיירות הייתה דלילה למדי בירושלים באותה עת. העיר, שהייתה עיר ספר מבודדת, הציגה מספר מועט של אתרי תיירות (מרבית אתרי התיירות ההיסטוריים נותרו בעיר המזרחית ובעיר העתיקה). מרבית התיירים שהגיעו אל העיר היו יהודים שבאו לצפות בעיר העתיקה מאחת מתצפיות שהוקמו לצורך זה, ושבו לתל אביב עוד באותו היום. רשת דן ניסתה להגדיל את תפוסת המלון בכך שדרשה מתיירים שרצו ללון במלון דן תל אביב, שנחשב באותה עת לטוב ולמבוקש במלונות מדינת ישראל, שילונו לילה אחד גם בירושלים. 

המיתון של שנות ה-60 פגע אף יותר בכלכלה הישראלית ובתנועת התיירות. הנהלת המלון החליטה לנצל את המחירים הזולים בשל המיתון ואת העובדה שלא הגיעו תיירים לירושלים, לבצע שיפוץ נוסף במלון ולהוסיף לו שתי קומות.

הרחבת המלון

הנהלת רשת מלונות דן בראשות סמו פדרמן פנתה לאדריכל היינץ פנחל, אשר תכנן עבורם גם את מלון דן תל אביב, וביקשה ממנו להציע תוכנית להוספת שתי קומות למלון אבל "לשמר בבנייה את ייחודו ואופיו הארכיטקטוני של המלון ולהימנע מפגיעה בקו הרקיע המיוחד של ירושלים". אף אחת מהתוכניות שהציע פנחל לא מצאה חן בעיניי סמו פדרמן. לבסוף הראה פדרמן לפנחל, באמצעות גזירת גלויה של המלון והדבקת תמונה של שתי הקומות העליונות על גלויה אחרת, כיצד על המלון להיראות לדעתו. פנחל סבר כי התוכנית אינה אפשרית, שכן יסודות המבנה שנבנו עבור ארבע קומות לא יכלו לתמוך בקומות נוספות, אולם המהנדסים קלנר ודוידוב שנשכרו לצורך זה מצאו פתרון לבעיית התמיכה - קדיחה בעמודי יסודות המלון וחיזוקם באמצעות ברזלים ובאמצעות הקמת עמודים נוספים.

עיריית ירושלים אישרה הקמת שתי קומות נוספות, כאשר הובטח לה שבין הקומה הרביעית לקומות העליונות תיבנה קומת ביניים שתוכל לשמש את הצבא והעירייה כעמדות תצפית ולחימה. הבעיה היחידה שנותרה בלא פתרון היה חיפוי קירות המלון. האבנים שציפו את הקומות התחתונות של המלון הובאו בשנות ה-30 ממחצבה בחברון. אבנים בגוון זה לא נמצאו בכל שטחי מדינת ישראל באותה עת. 

ב-6 ביוני 1967 החלה מלחמת ששת הימים בהפגזה של ירושלים המערבית בכלל והמלון בפרט. קירותיו המזרחיים של המלון נפגעו שוב מירי מחומות העיר העתיקה. סיומה המהיר של המלחמה מנע נזקים נוספים למלון, ופתר את בעיית הרחבתו, שכן ניתן היה להגיע לחברון ולרכוש מאותה מחצבה את אבן החיפוי הורודה. לאחר המלחמה, לא היה לצבא עוד צורך בקומת הביניים, ותוכניות הבניין שונו כך שקומה זו תכיל ציוד של המלון.

לאחר איחוד העיר

הגידול הניכר בתנועת התיירים לירושלים בעקבות סיום המלחמה ואיחוד העיר הביא לתפוסה מלאה בכל מלונות ירושלים, ומטבע הדברים היה מלון המלך דוד בחירתם הראשונה של בעלי האמצעים שביניהם.

אף שאיחוד העיר הוסיף מלונות מזרח ירושלמים רבים למצבת המלונות של העיר, המשיך המלך דוד לשמר את מעמדו כ"מלון הדגל" של ירושלים. אולם, בצד הגידול בתנועת התיירות, גברה גם התחרות בענף. רשתות מלונות יוקרה בינלאומיות זיהו את הפוטנציאל התיירותי של העיר והחלו לפתוח מלונות בה. רשת אינטרקונטיננטל כבר הייתה מיוצגת בעיר עם מלון יוקרה במזרח ירושלים, בנקודת תצפית מרהיבה על פסגת הר הזיתים. רשת הילטון הצטרפה עם מלון חדיש בגבעת רם, וחברת המלונות הקנדית 'קניידיאן פסיפיק' פתחה את מלון פלאזה בלב העיר. בשנות השמונים קיבלה רשת שרתון לניהולה מלון חדש בסמוך למלך דוד, ורשת הייאט פתחה מלון גדול ומפואר בהר הצופים. מבעוד מועד, במטרה להיערך למגמת התחרות מול רשתות המלונות האמריקניות על מלונותיהן המודרניים, החליטה הנהלת מלונות דן להרוס חלק מן הגן שבחצרו המזרחית של מלון המלך דוד כדי להקים בריכת שחייה גדולה. בריכת השחייה היוקרתית זכתה להצלחה גדולה, והייתה למקום מפגש פופולרי לשמנה וסלתה של החברה הירושלמית.

בין השנים 1996 ו-1997 נערך במלון שיפוץ מקיף נוסף, על מנת להכין אותו ל"אלף החדש" ולתחרות הצפויה עם מלון הילטון החדש (כיום מלון מצודת דוד) שנבנה בסמוך במסגרת פרויקט ממילא. במסגרת שיפוץ זה, בעלות של 25 מיליון דולרים, שופצו ועוצבו מחדש כל חדרי המלון ומסעדותיו, אולם נשמר הצביון המיוחד במבואת הכניסה והאולמות ההיסטוריים. כמו כן הוקמו במלון מתקני ספורט ומסעדה נוספת. מתוכננת בניית בריכה מחוממת ומקורה, אולם זו טרם נבנתה. השיפוצים בוצעו בפיקוח אדריכלי הפנים אדם טיהני ולאה מילר.

החל מחודש דצמבר 2006, לרגל ציון 75 שנה להיווסד המלון, מוצגת במלון תערוכה המציגה בתצלומים ומצגי וידאו אירועים היסטוריים שהתרחשו במלון, ותצלומי אורחים ידועים שביקרו בו, וכן מוצגים במסגרת התערוכה ספר האורחים של המלון מיום הקמתו (עליו חתומים ראש עיריית ירושלים, נאששיבי, בעת הקמת המלון וכן וינסטון צ'רצ'יל, אליזבת טיילור ואחרים), וכן רהיטים וכלים מקוריים בהם נעשה שימוש עם פתיחת המלון.

אורחים ידועים

במלון התארחו, בין היתר, הקיסר האתיופי הגולה היילה סלאסי, ג'ורג' השני מלך יוון, מלך ספרד המודח אלפונסו ה-13 וכן מלכי מדינות ערב: האמיר עבדאללה מירדן, פייסל השני מעיראק, המלכה נאזלי ממצרים, אימו של המלך פארוק, וכן וינסטון צ'רצ'יל, 
בין אורחי המלון ניתן למנות רבים משועי העולם שביקרו במדינת ישראל מאז הקמתה:
* ב-1949 התארח במלון המתווך מטעם האו"ם, ראלף באנץ'.
* ב-1954 התגורר במלון המתווך אריק ג'ונסטון בבואו לתווך בין ישראל וסוריה במשבר מקורות נהר הירדן וב-1956 המזכיר הכללי של האו"ם דאג האמרשלד בניסיון למנוע את מבצע קדש.
* ב-1968 התגורר במלון המתווך מטעם האו"ם, הד"ר גונאר יארינג. 

לאחר מלחמת יום הכיפורים השתכן במלון הנרי קיסינג'ר, מזכיר המדינה של ארצות הברית, בעת ביקוריו בישראל כחלק מ"מסעות הדילוגים" האינטנסיביים שקיים באזור. ב-1974, במהלך הביקור הראשון מאז ומעולם של נשיא ארצות הברית במזרח התיכון בכלל, ובמדינת ישראל ובירושלים בפרט, התארח הנשיא ריצ'רד ניקסון במלון. ביקור זה של הנשיא היה בעקבות החתימה על הסכם הפרדת הכוחות בין ישראל ומצרים. בעקבות ניקסון התארחו נשיאים אמריקנים נוספים במלון, ובהם ג'ראלד פורד, וב-1979 ג'ימי קרטר. לצורך ביקורים אלה הותקנו במלון קווי תקשורת ישירים אל הבית הלבן, וכן, על פי דרישת אנשי הביטחון של הנשיא, גנרטורים מיוחדים לאפשר אספקת חשמל למלון בכל עת.
 
כמו כן התארחו במלון אלינור רוזוולט (1953), מרגרט תאצ'ר, הברון אדמונד דה רוטשילד, ראש ממשלת צרפת (ולימים נשיא צרפת) ז'אק שיראק, מלך ספרד חואן קרלוס, המיליונר לי איאקוקה וקאנצלר גרמניה הלמוט קוהל. בשנת 1994 שהה במלון וורן כריסטופר שבע פעמים במהלך ניסיונותיו לגשר בין ישראל וסוריה, וכן השתכנו בו נשיאי ארצות הברית ביל קלינטון וג'ורג' ווקר בוש, נשיא מצרים חוסני מובארק, הנסיך צ'ארלס וקאנצלרית גרמניה אנגלה מרקל.

ביקור הנשיא סאדאת
בין ה-19 בנובמבר וה-22 בנובמבר 1977 ביקר נשיא מצרים אנואר סאדאת בירושלים, והתגורר במלון המלך דוד. על הביקור המפתיע וההיסטורי נודע להנהלת המלון 12 שעות בלבד טרם הגעתו של הנשיא. כל אורחי המלון נדרשו לפנותו, ומאחר וכל מלונות ירושלים מלאו אנשי תקשורת לקראת הביקור ובעיר עצמה לא נותר אף חדר פנוי, נאלצה רשת דן להעביר את האורחים למלונות אחרים ברחבי הארץ. על מלון המלך דוד הונף דגל מצרים לצד דגל מדינת ישראל - הפעם הראשונה שהונף בירושלים דגל של מדינה ערבית מאז הקמת מדינת ישראל. אנשי הביטחון המצריים עמדו על כך שעובדי המלון הערביים (בין עובדים מאזורי יהודה ושומרון ובין ערביי ישראל) לא יעבדו במלון בזמן הביקור, מחשש לניסיון התנקשות בחיי הנשיא סאדאת. כל העובדים הערביים הוצאו לחופשה בתשלום למשך ימי הביקור.
במהלך הביקור קושר המלון בקו טלפון ישיר עם קהיר.

שולחן הספרייה של המלון אשר נמצא בו מאז הקמתו, שימש את הנשיא סאדאת בעת שהותו במלון. השולחן נלקח למעבר הגבול ערבה שליד אילת ועליו נחתם הסכם השלום בין ישראל וירדן.

אדריכלות
תיאור המלון
בתחילה הכיל המלון 200 חדרים ו-60 חדרי אמבטיה, אך ב-1967 נוספו לו עוד שלוש קומות והוא מכיל כיום 237 חדרים, מהם סוויטות מיוחדות. בקומות הקרקע והמרתף של המלון ממוקמים אולמות מפוארים רבים. חדרי האורחים במלון סדורים לאורכו של מסדרון מרכזי אחד החוצה כל אחת מקומות האירוח.

המלון נבנה לפי תוכניותיו של האדריכל השווייצרי אמיל ווט (Emil Vogt) בשיתוף עם האדריכלים בנימין צ'ייקין ג. ה. הופשמיט (G.H. Hufschmid). המלון בנוי כמלבן שאגפו הדרומי ואגפו הצפוני בולטים מעט מקו החזית הקדמית והחזית האחורית ויוצרים מבנה בצורת האות H. בתקופה המדוברת היה המבנה חריג בנוף הירושלמי בשל גובהו. העיצוב הכללי נקי מקישוטים ודקורציות, למעט החלונות והמרפסות של המלון היוצרים הרמוניה ויופי פונקציונלי וצנוע.

עיצוב פנים
אולמות קומת הקרקע עוצבו בסגנון ייחודי, תוך ניסיון לחקות את ארמונותיהם של דוד המלך ובנו שלמה המלך. סגנונות האולמות הינם שמיים, וכל אולם מעוצב בסגנון שונה תוך שימוש במוטיבים מצריים, אשוריים, חתיים, פיניקיים ויווניים. כמו כן נעשה שימוש במוטיבים יהודיים כגון מגן דוד, פירות תנ"כיים כמו רימונים וגפנים וכן מגיני שלמה. אולם הכניסה המרוצף שיש נועד לחקות את ארמונו של דוד המלך, ואילו חדר הקריאה המרוצף עצי ארז נועד לחקות את ארמונו של שלמה המלך.

בתמונות הבאות ניתן לראות את העיצוב הייחודי של המלון, ואיך עיצוב ייחודי זה נשתמר על אף שינויים עיצוביים במלון במהלך השנים:

המלון בתרבות

לאורך השנים מילא המלון תפקיד חשוב בחיי התרבות של ירושלים. בימי המנדט הוא הביא לעיר וייצג בה את התרבות הבריטית על מאפייניה הקולוניאליים, ולאחר הקמת המדינה המשיך לשמר בה את ניחוח התרבות האירופית והמערבית, דבר שניכר בעיקר בתקופת ירושלים החצויה, המבודדת והפרובינציאלית.

במאמרה של נירית רוסלר לתולדות המזון בירושלים נאמר:

מלון המלך דוד מוזכר בספרים רבים המתארים את העיר. בספר "המנדטורים" מתאר גבריאל צפרוני את המלון:

בין היתר מוזכר המלון ברומנים כגון סיפרה של נעמי רגן בת יפתח, בספרי מתח כגון ספרו של רם אורן, אהבה בדלתיים סגורות, או בספרו של אמנון ז'קונט מלכודת דבש, ואף בספרי מדע בדיוני, כגון ספרו של רוברט צ'ארלס וילסון - הכרונוליתים. כמו כן, שימש המלון תפאורה ואתר התרחשות למספר סרטים שצולמו בירושלים.

הפיצוץ במלון המלך דוד היווה השראה לטורו של נתן אלתרמן שפורסם בעיתון "דבר" ב-26 ביולי 1946. טור זה פורסם מאוחר יותר בספרו "הטור השביעי" בשם "אחרי 'מלון המלך'".

לקריאה נוספת
* מנחם פורטוגלי, המלונאים, מלונות דן, 2000.
* הדרה לזר, המנדטורים, ארץ ישראל 1940 - 1948, כתר, 1990.

קישורים חיצוניים

*, באתר של מלונות דן.
* 
* איציק שוויקי, מתוך: 02net.
* 
* באתר האצ"ל
* באתר המועצה לשימור מבנים ואתרי התיישבות
* ידין רומן,, מתוך "חופשה ישראלית"




יאיר כספי (נולד ב-1954), מייסדה ומנהלה של תוכנית "פסיכולוגיה ביהדות" במרכז למורשת היהדות באוניברסיטת תל אביב.

יאיר כספי הוא אח לפובליציסט והעיתונאי אריה כספי. אביו היה בן למשפחה חרדית מהיישוב הישן שנטש את הדת בנעוריו, עבר לקיבוץ ונמנה עם מקימי מפעלי ים המלח. אמו, שעלתה מפולין הייתה חברה בפק"פ. בהיותו בן תשע התגרשו הוריו, והוא נשאר עם אמו. בגיל 14 עבר ללמוד בפנימיית "הדסים".

את הדוקטורט בפסיכולוגיה עשה בישיבה יוניברסיטי בניו יורק. נושא עבודתו הוא "אקלקטיות בפסיכותרפיה". בשנת 1999 ייסד את התוכנית "פסיכולוגיה ביהדות" במרכז למורשת היהדות על שם צימבליסטה באוניברסיטת תל אביב. זו תוכנית לימודים המיועדת בעיקר לפסיכולוגים ולעובדים סוציאליים אך פתוחה גם לציבור הרחב, והיא עוסקת בפסיכולוגיה המתבססת על מורשת היהדות. בנוסף לכספי מלמדים בתוכנית רבנים, פסיכולוגים וחוקרי יהדות.

בשנת 2002 יצא לאור ספרו "לדרוש אלוהים", המציג את עיקרי תורתו. הספר זכה להצלחה רבה.

כספי מגדיר עצמו כיהודי חילוני, אך שיטתו הפסיכולוגית מעוררת עניין רב גם בקרב דתיים. כספי נשוי ואב לשלושה ילדים, מתגורר בירושלים.

השקפתו
על-פי השקפתו של כספי, היהדות נפגעה כתוצאה מאלפיים שנות גלות. בשנים אלה הקדישו היהודים את כוחותיהם להישרדות ולשמירת המסורת. זו הסיבה שההלכה לא התחדשה. הציונות היא מאורע יהודי, שפותח את האפשרות לעסוק יותר בחוויית הקירבה לאלוהים. בין השאלות שמציע כספי לאדם לשאול את עצמו:
* מה השקר שאני מספר לעצמי ומה האמת?
* איזה אלילים אני עובד? (אין הכוונה לאלילים במובן המקובל, אלא לנושאים שונים שאנו משועבדים להם, כגון אליל הנורמה – להיות כמו כולם, אליל הקניות וכדומה)
* איזה חסד נעשה לי?
* באיזה ניסיון עמדתי?
* במה ידעתי אלוהים במעשי? 

קישורים חיצוניים
*
* 
* יאיר כספי,, באתר פסיכולוגיה עברית. בתפריט ניתן למצוא שאלונים נוספים של כספי.
* 


 

סטיבן ג'ון נאש (באנגלית: Stephen John Nash; נולד ב-7 בפברואר 1974 ביוהנסבורג, דרום אפריקה) הוא כדורסלן קנדי המשחק בעמדת הרכז בקבוצת פיניקס סאנס מליגת ה-NBA. נאש הוא קצין במסדר קנדה ובמסדר קולומביה הבריטית ונחשב לאחד הספורטאים הקנדים הגדולים בכל הזמנים ולאחד הרכזים הטובים בתולדות הכדורסל.

לאחר קריירת תיכונים מוצלחת, קיבל נאש מלגת לימודים והחל לשחק באוניברסיטת סנטה קלרה ב-1993. בארבע עונותיו בסנטה קלרה, העפילה הקבוצה שלוש פעמים לטורניר אליפות המכללות, כאשר נאש זוכה פעמיים בתואר שחקן השנה של ליגת המחוז הדרום-מזרחי.

לאחר שסיים את לימודיו בסנטה קלרה כמלך האסיסטים שלה בכל הזמנים, הוא נבחר על ידי פיניקס סאנס במקום ה-15 בדראפט ה-NBA לשנת 1996. השפעתו בפיניקס הייתה מועטת וב-1998 הוא הועבר לדאלאס מאבריקס. בעונתו השלישית בדאלאס נבחר לראשונה למשחק האולסטאר ונבחר לראשונה לאחת מחמישיות העונה. יחד עם דירק נוביצקי ומייקל פינלי, הוביל נאש את דאלאס לגמר המערב בעונה שלאחר מכן. לאחר עונת , הפך לשחקן חופשי וחזר לפיניקס סאנס.

בעונת  הוביל נאש את פיניקס לגמר המערב ונבחר ל-MVP של העונה הסדירה. הוא זכה בתואר ה-MVP גם בעונת , אך הפסיד את הזכייה השלישית ברציפות לנוביצקי שזכה בתואר בעונה שלאחר מכן. בשנת 2006 נבחר על ידי ה-ESPN לרכז התשיעי בטיבו בכל הזמנים. הוא הוביל את הליגה באסיסטים ובאחוזי קליעה מקן העונשין מספר פעמים בקריירה שלו. כמו כן, הוא מדורג בין המקומות הראשונים בהיסטוריית הליגה בקליעת זריקות משלוש, קליעת זריקות עונשין, סך אסיסטים ואסיסטים בממוצע למשחק.

נאש, הנשוי לאלחנדרה אמארילה, ידוע גם במעשי הצדקה ובעבודתו ההומניטרית והוא מתעניין גם בכדורגל ובעשיית סרטים. ב-2006 הטיים מגזין דירג אותו כאחד ממאה האנשים המשפיעים ביותר בעולם. ב-28 בדצמבר 2007 זכה נאש לכבוד הגדול ביותר לאזרח קנדי, כאשר קיבל את אות מסדר קנדה, וב-3 ביוני 2008 הוא קיבל כוכב בשדרת הכוכבים של קנדה. ב-18 בספטמבר 2009 הוא קיבל דרגת תואר של כבוד לדוקטור למשפטים על ידי אוניברסיטת ויקטוריה, על הישגיו כספורטאי ועל פעולות הנדבה הרבות שלו שהיו רק חלק מהקרן שהקים, קרן סטיב נאש.

ראשית חייו
נאש נולד בדרום אפריקה וגדל בויקטוריה, על האי ונקובר במדינת קולומביה הבריטית שבקנדה. בגיל 13 החל לשחק כדורסל ובכיתה ח' אף אמר לאימו שיום אחד הוא ישחק בליגת ה-NBA ויהפוך לכוכב.

בתחילה שיחק בתיכון מונט דאגלס סקונדארי, אך לאחר מספר שנים, החליטו הוריו להעבירו לתיכון סיינט מייקל, בו שיחק בנבחרות הכדורסל, הכדורגל והראגבי. בעונתו האחרונה בתיכון, כמעט העמיד   עם 21.3 נקודות, 11.2 אסיסטים ו-9.1 כדורים חוזרים למשחק והוביל את סיינט מייקל לאליפות אזורית כשהוא נבחר לשחקן המצטיין של הליגה.

לאחר סיום לימודיו, שלח מאמנו של נאש בתיכון, לן הייד-ליי, מכתבים ללמעלה מ-30 אוניברסיטאות בארצות הברית, בבקשה לקבל את נאש אליהן, אך נדחה על ידי כולן. בסופו של דבר הצליח נאש להתקבל לאוניברסיטת סנטה קלרה. לקראת עונת  קיבל מלגת לימודים וכבר בעונתו הראשונה במכללות הוביל את סנטה קלרה לאליפות המחוז המערבי (ליגת ה-WWC) ולהופעה ראשונה מזה חמש שנים, בטורניר אליפות המכללות, בו התמודדו בסיבוב הראשון נגד יריבתם המחוזית, אוניברסיטת אריזונה. במשחק עצמו הצטיין נאש והוביל את הברונקוס לניצחון, לאחר שקלע 6 זריקות עונשין ב-30 השניות האחרונות. עם זאת הודחה סנטה קלרה בסיבוב הבא על ידי אוניברסיטת טמפל. בעונת , התקשו הברונקוס ונאש לשחזר את יכולתם בעונה הקודמת וסיימו את הליגה המחוזית במאזן של 7 הפסדים לעומת 5 ניצחונות בלבד. בעונה שלאחר מכן, חזרה הקבוצה למסלול הניצחונות ובהובלת נאש שנבחר לשחקן העונה המחוזי, זכתה שוב באליפות המחוז המערבי. למרות הצלחתם בליגה המחוזית לא הצליחו הברונקוס ונאש לעבור את הסיבוב הראשון של טורניר אליפות המכללות והודחו על ידי אוניברסיטת מיסיסיפי סטייט. לאחר עונה זו, שקל נאש להירשם לדראפט ה-NBA לשנת 1995, אך החליט להישאר בסנטה קלרה עונה נוספת.

בעונת , משך נאש תשומת לב רבה מכלי תקשורת בינלאומיים ומ רבים של קבוצות ה-NBA. הוא הוביל את סנטה קלרה לאליפות המחוז המערבי ונבחר בפעם השנייה ברציפות ל-MVP של הליגה. בכך הפך לשחקנה הראשון של סנטה קלרה שעושה זאת מאז קורט ראמביס. בסיבוב הראשון של טורניר אליפות המכללות, הוגרלו סנטה קלרה ונאש לשחק נגד אוניברסיטת מרילנד. במצב של שיויון 3 בניצחונות ביניהן, התייצבו הקבוצות למשחק שביעי מכריע, בו קלע נאש 28 נקודות והוביל את הברונקוס לניצחון בסדרה. למרות יכולתו המצוינת של נאש, הודחו הברונקוס כבר בסיבוב הבא על ידי אוניברסיטת קנזס. נאש שהציג יכולת מעולה לאורך כל העונה וקבע ממוצעים של 17 נקודות ו-6 אסיסטים למשחק, נבחר לנבחרת האול-אמריקה על ידי סוכנות הידיעות האמריקאית וה-USBWA.

נאש סיים את קריירת המכללות שלו כמלך האסיסטים של סנטה קלרה בכל הזמנים (510). בנוסף על הוא מוביל את סנטה קלרה גם באחוזים מקו העונשין (86.2%) ובקליעות וזריקות לשלוש נקוודת (656-263). הוא מדורג שלישי ברשימת קלעי כל הזמנים של סנטרה קלרה (1,689) ומחזיק בשיא המכללה באחוזים מקו העונשין בעונה אחת (89.4%). בספטמבר 2006, הצהירה סנטה קלרה כי בתור אות כבוד לנאש אף שחקן שלה לא ילבש את חולצה מספר 11. בכך הפך נאש לספורטאי הראשון בתולדות במכללה שזוכה לכבוד.

קריירה ב-NBA
פיניקס סאנס

לאחר שסיים את לימודיו עם תואר במדעי החברה, נאש נבחר במקום ה-15 על ידי פיניקס סאנס בדראפט ה-NBA לשנת 1996. עם ההודעה על בחירתו של נאש, פצחו אוהדי פיניקס בקריאות בוז וחוסר הסכמה על בחירת שחקן לא מוכר יחסית. זאת מכיוון שנאש, למרות שהציג יכולת טובה במיוחד בתקופתו במכללות, לא שיחק באחת מהמחוזות הבכירים ב-NCAA. בעונת הרוקי שלו, קיבל רק 10.5 דקות משחק בממוצע, אך בעונתו השנייה בליגה עלו דקות המשחק שקיבל ל-21.9 בממוצע והוא אף דורג במקום ה-13 מבין שחקני הליגה באחוזים לשלוש נקודות. אף על פי כן, לא זכה לקביעות בפיניקס וחווה עליות ומורדת רבות בדקות המשחק שקיבל. בתקופתו בסנטה קלרה, נאש פגש והתיידד עם עוזר המאמן של קבוצת דאלאס מאבריקס, דוני נלסון, שעבד עבור גולדן סטייט ווריורס בתקופה זו. לאחר מעברו לדאלאס, הצליח נלסון לשכנע את אביו, דון נלסון, אז המאמן והמנכ"ל של דאלאס, לרכוש את כרטיס השחקן של נאש. במהלך דראפט ה-NBA לשנת 1998, הועבר נאש לדאלאס מאבריקס בתמורה למרטין מוורספ, בובה וולס, בחירת הדראפט פאט גאריטי ובחירת דראפט עתידית בסיבוב הראשון (1999, #9 - שון מריון).

דאלאס מאבריקס
כבר בעונתו הראשונה בדאלאס (עונת השביתה-המקוצרת ), התבסס נאש כשחקן מוביל בקבוצה ופתח בחמישייה בכל 40 המשחקים בהם שותף. עד לסיום העונה קבע ממוצעים של 7.9 נקודות, 5.5 אסיסטים ו-2.9 כדורים חוזרים למשחק. עם זאת, דאלאס כשלה בניסיונה להעפיל לפלייאוף. עם פתיחת עונת  נפצע נאש בקרסול והושבת למשך חודשיים. עם חזרתו לפעילות, שיפר משמעותית את יכולתו ואף הציג שישה משחקי דאבל-דאבל בחודש האחרון של העונה. בסך הכל סיים את העונה עם ממוצעים של 8.6 נקודות ו-4.9 אסיסטים למשחק. דאלאס, אותה הובילו בעונה זו דניס רודמן, דירק נוביצקי ומייקל פינלי, השתפרה משמעותית לעומת העונה הקודמת, אך עם זאת, שוב לא הצליחה להעפיל לפלייאוף.

בעונת , קבע נאש ממוצעים של 15.6 נקודות ו-7.3 אסיסטים למשחק, בעונת הפריצה שלו בליגה. כאשר נאש מרכז את המשחק בצורה מעולה, נוביצקי ופינלי מציגים יכולת שיא ושחקן הרכש ג'ואן האוורד משלים, דאלאס הצילחה להעפיל לפלייאוף מהמקום השישי בליגה והגיעה עד לחצי גמר המערב, שם הודחה על ידי סן אנטוניו ספרס. בעונת , קבע נאש ממוצעי שיא של 17.9 נקודות ו-7.7 אסיסטים. הוא נבחר לראשונה בקריירה להשתתף במשחק האולסטאר ונבחר לחמישיית העונה השלישית. כאולסטאר, זכה נאש לתשומת לב רבה מגופי תקשורת והחל להתפרסם גם בקרב אוהדי הקבוצות האחרות. יחד עם נוביצקי ופינלי היה חלק מה"שלישייה הגדולה" של דאלאס. גם בעונה זו הצליחה דאלאס להעפיל לפלייאוף, אך שוב הודחה בחצי גמר המערב, הפעם על ידי סקרמנטו קינגס.

בעונת , כמעט והעתיק את העונה הקודמת מבחינה אישית. הוא קבע 17.7 נקודות ו-7.3 אסיסטים למשחק, ושוב נבחר למשחק האולסטאר ולחמישיית העונה השלישית. נאש ונוביצקי הובילו את דאלאס ל-14 ניצחונות רצופים עם פתיחת העונה ולחלוקת המקום הראשון בליגה בסיום העונה הסדירה יחד עם סן אנטוניו ספרס, כאשר לשתי הקבוצות מאזן זהה של 60 ניצחונות לעומת 22 הפסדים בלבד. בפלייאוף הגיעה דאלאס עד לגמר המערב אך הודחה על ידי סן אנטוניו ספרס, שהמשיכה לגמר ה-NBA ולבסוף זכה באליפות. בדרכה לגמר הדיחה דאלאס את פורטלנד טרייל בלייזרס וסקרמנטו קינגס. בעונת , בעקבות רכישתם של אנטואן ווקר ואנטואן ג'יימיסון וריבוי שחקני ההתקפה בדאלאס ירד נאש בכמות הנקודות שקלע לעומת העונה הקודמת. בעקבות זאת לא זומן למשחק האולסטאר ולא נבחר לאחת מחמישיות העונה, על אף שקבע שיאי קריירה באסיסטים למשחק (8.8) ובאחוזים מקו העונשין (91.6%). בפלייאוף, לא הצליחו נאש ודאלאס לעבור את הסיבוב הראשון והודחו שוב על ידי סקרמנטו קינגס.

לאחר עונת , הפך נאש לשחקן חופשי והחל לנהל משא ומתן עם בעליה של דאלאס, מרק קיובן על חתימת חוזה ארון טווח. קיובן ביקש לשמר את כספי הקבוצה כדי שיוכל להחתים את דירק נוביצקי עם סיום חוזהו ולכן לא רצה להסתכן בהחתמתה של נאש על חוזה ארוך טווח. הצעתו של קיובן בסופו של דבר הייתה חוזה לארבע שנים בשווי 9 מיליון דולר, עם אופציה לשנה נוספת. קבוצתו הקודמת של נאש, פיניקס סאנס הציעה לשחקן חוזה לשש שנים בשווי 63 מיליון דולר. נאש, שבתחילה הסתייג מעזיבה ניגש לקיובן וניסה לשכנעו להשלים את הפערים בין ההצעות, משלא הסכים, החליט השחקן לחתום בפיניקס לאחר שש עונות בדאלאס. לאחר שזכה בשני תארי MVP של העונה הסדירה בשתי העונות הבאות בפיניקס, התראיין קיובן בתוכנית המאוחרת עם דייוויד לטרמן ב-14 ביוני 2006 ואמר: "...אתה יודע שסטיב הוא אדם נפלא ואני אוהב אותו, אך למה הוא לא שיחק כמו MVP עבורנו?"

החזרה לפיניקס
בפיניקס חבר נאש לשלישיית הצעירים המבטיחה, שון מריון, ג'ו ג'ונסון ואמארה סטודמאייר. את העונה שלפני הגעתו סיימו פיניקס עם מאזן רע במיוחד של 53-29, ובקבוצה התכוננו לעונה גרועה נוספת. מאמן הקבוצה מייק ד'אנטוני, הנחיל גישת משחק זריזה וכשרונית; הוא ביקש שחקנים אתלטיים שיכולים לצאת מהר להתקפות מתפרצות ולקלוע גם מטווחים רחוקים מהסל. הזדהותו של נאש עם שיטת המשחק האתלטית חיברה אותו באופן מצוין לשאר חבריו לקבוצה והוא הוביל את פיניקס למאזן הטוב בליגה (20-62) ולקליעה ממוצעת של למעלה מ-110 נקודות למשחק, הנתון הגבוהה ביותר בליגה מזה עשור. כתוצאה מכך, נאש מסר 11.5 אסיסטים בממוצע (ראשון בליגה) וקלע בלמעלה מ-50 אחוזי הצלחה מ ולמעלה מ-43 אחוזי הצלחה מטווח השלוש בעונה הסדירה. הוא זכה בתואר ה-MVP של העונה הסדירה לאחר שהקדים במספר ההצבעות את שאקיל אוניל. בכך הפך לקנדי הראשון שזוכה בתואר ולרכז השלישי בהיסטוריה שמוכתר כ-MVP, לאחר שמג'יק ג'ונסון ובוב קוזי עשו זאת לפניו. בסיבוב הפלייאוף הראשון, פיניקס הדיחה את ממפיס גריזליס לאחר ארבע משחקים ובסיבוב השני הוגרלה לשחק נגד קבוצתו הקודמת של נאש, דאלאס מאבריקס. נאש הוביל את פיניקס לניצחון 2-4 בסדרה, ולראשונה מאז 1993 להעפלה לגמר המערב, שם הפסידו הסאנס לאלופה הנכנסת סן אנטוניו ספרס בחמישה משחקים.

בעונה הבאה, ספג סטודמאייר פציעת ברך חמורה וג'ונסון וקוונטין ריצ'רדסון הועברו בעסקה. פיניקס לא ציפתה לשחזר את הישגיה ויכולתה מהעונה הקודמת, אך כאשר נאש מציג את אותה רמת משחק גבוהה, הגיעה הקבוצה למאזן מכובד של 28-54 וזכתה באליפות המחוזית. פיניקס הייתה שוב לקבוצה שקולעת את מספר הנקודות הגבוהה ביותר בממוצע עם שבעה שחקנים שקולעים למעלה מ-10 נקודות בממוצע, ונאש נבחר לראשונה בקריירה לפתוח בחמישיית המערב במשחק האולסטאר לשנת 2006. הוא קבע שיאי קריירה בנקודות (18.8), כדורים חוזרים (4.2), אחוזי קליעה מהשדה (51.2) ואחוזי קליעה מקן העונשין (92.1 - ראשון בליגה) ושוב הוביל את הליגה באסיסטים עם 10.5 בממוצע. כמו כן, נבחר בפעם השנייה ברציפות ל-MVP של העונה הסדירה. בסיבוב הראשון בפלייאוף, נאש ופיניקס חזרו מפיגור 3-1 נגד לוס אנג'לס לייקרס וניצחו בסדרה 3-4. בחצי גמר המערב הוגרלו להתמודד נגד לוס אנג'לס קליפרס, ושוב ניצחו בסדרה רק לאחר שבעה משחקים. למרות העונה הנהדרת שעברה עליו, שוב נכשל נאש בהובלת פיניקס לגמר ה-NBA, לאחר שבפעם השנייה ברציפות הודחה הקבוצה בגמר המערב על ידי דאלאס מאבריקס.

גם עונת  הייתה מצוינת עבור נאש שקבע ממוצעים של 18.6 נקודות ושיא קריירה של 11.6 אסיסטים למשחק והפך לראשון מאז מג'יק ג'ונסון בעונת 1990/1991 שקובע למעלה מ-18 נקודות ו-11 אסיסטים למשחק בעונה הסדירה. הוא קיבל את מספר הקולות הגדול ביותר לחמישיית העונה, אליה נבחר יחד עם חברו לקבוצה סטודמאייר; השניים הפכו לחברים לקבוצה הראשונים שנבחרים יחד לחמישיית העונה מאז קובי בראיינט ושאקיל אוניל בעונת . למרות זאת, לא נבחר ל-MVP של העונה הסדירה לאחר שסיים במקום השני בבחירות לתואר עם 44 הצבעות, אחרי חברו לשעבר בדאלאס דירק נוביצקי שקיבל 83 הצבעות. בפלייאוף, הדיחה פיניקס את לוס אנג'לס לייקרס לאחר חמישה משחקים, אך לא הצליחה לעבור את סן אנטוניו ספרס בחצי גמר המערב והפסידה בסדרה 4-2.

נאש שותף ב-81 משחקים במהלך העונה הסדירה של עונת . בעונה זו היה המחוז המערבי תחרותי במיוחד ועל אף יכולת נהדרת שהציגו נאש וחבריו לקבוצה, פיניקס עלתה לפלייאוף מהמקום השישי בלבד לאחד שסיימה את העונה הסדירה במאזן 27-55. ב-31 בינואר 2008 זומן נאש למשחק האולסטאר בפעם השישית בקריירה שלו. באמצע העונה הועבר שון מריון בעסקה למיאמי היט ולפיניקס הגיע שאקיל אוניל שזכה בארבע אליפויות NBA לפני כן. למרות צירופו של אוניל, שהגיע במטרה לסייע לנאש וסטודמאייר להוביל את פיניקס לגמר ה-NBA, הודחה הקבוצה כבר בסיבוב הראשון בפלייאוף על ידי סן אנטוניו, שהדיחה אותה שוב, בפעם השלישית בארבע השנים האחרונות. במהלך המשחק החמישי בסדרה כאשר סן אנטוניו ביתרון 1-3, איבד נאש שני כדורים מכריעים בשתי הדקות האחרונות של המשחק, שעד לאיבודים היה צמוד ביותר ולמעשה חרץ את גורל הסדרה. אף על פי כן נבחר לחמישיית העונה השנייה לעונה זו.

לקראת עונת  הוחלף המאמן ד'אנטוני בטרי פורטר, שבשונה מקודמו העדיף את שיטת הכורסל ה"מסורתית". נאש וחבריו לפיניקס התקשו לשחק היטב תחת שיטת המשחק החדשה ואפילו העסקה שביצעה הקבוצה במהלך חודש דצמבר, בסגרתה הועברו רג'ה בל ובוריס דיאו לשארלוט בובקאטס תמורת ג'ייסון ריצ'רדסון לא סייעה ליכולת הקבוצתית החלשה. לבסוף הוחלף פורטר באלווין גנטרי במהלך חודש פברואר, אך גם זה לא סייע לפיניקס שלראשונה מאז חזרתו של נאש לא הצליחה להעפיל לפלייאוף. את עונת , פתחו נאש ופיניקס בצורה מעולה ותשעה משחקים מפתיחת העונה עמדו על מאזן 1-8, כאשר נאש מציג שני משחקים של 20 אסיסטים. ב-21 בינואר 2010, נבחר נאש לפתוח שוב בחמישיית נבחרת המערב במשחק האולסטאר, אך נבחרתו הפסידה במשחק לנבחרת המזרח. בהובלתם של נאש וסטודמאייר דורגה פיניקס במקום הראשון בקליעת נקודות זו העונה החמישית ברציפות ושבה לפלייאוף לאחר שסיימה את העונה הסדירה במקום השלישי במערב עם מאזן 28-54. גם בפלייאוף המשיכה פיניקס ביכולת הקבוצתית הטובה ועם יכולת טובה של  בדמותם של ריצ'רדסון וגרנט היל הוותיק, ניצחה את פורטלנד טרייל בלייזרס 2-4 בסיבוב הראשון והדיחה את סן אנטוניו ספרס ב בחצי גמר המערב. בגמר המערב, פגשה פיניקס את האלופה, לוס אנג'לס לייקרס. לאחר שני הפסדי חוץ, שבה פיניקס לביתה והשוותה את הסדרה ל-2-2, אך סל ניצחון בשנייה האחרונה של רון ארטסט במשחק החמישי ו-37 נקודות של קובי בראיינט במשחק השישי, השלימו ניצחון 2-4 של הלייקרס.

נבחרת לאומית


בשנת 1993, כששיחק בליגת המכללות, זומן נאש לראשונה לסגל נבחרת קנדה האולימפית והתחרה עימה במשחקים הקנדים ובאוניברסיאדה. הוא זכה עם הנבחרת במדליית הארד במשחקים הקנדים ובמדליית הכסף באוניברסיאדה, לאחר הפסד בגמר לנבחרת ארצות הברית, בה שיחקו שחקני NBA בכירים כגון מייקל פינלי ודמון סטודמאייר. בשנה שלאחר מכן הוביל את הנבחרת למקום השני באליפת אמריקה, כאשר רק הפסד גמר לארצות הברית מנע מקנדה לזכות במדליית הזהב.

נאש נבחר לתפקיד הקפטן של נבחרת קנדה הבוגרת לקראת אולימפיאדת סידני 2000. הוא הוביל את קנדה למקום הראשון בבית המוקדם עם מאזן ניצחונות של 1-4 שכלל בין היתר ניצחון 75-83 על יוגוסלביה, משחק אותו סיים עם 26 נקודות, 8 כדורים חוזרים ו-8 אסיסטים. עם זאת, קנדה הודחה בשלב רבע הגמר לאחר הפסד לצרפת ונאש עזב את המגרש בדמעות. לאחר מכן ביטא את אכזבתו מהתוצאה ואמר: "זה כאב מאוד. אני מרגיש כאילו איכזבתי את כולם. היינו יכולים להגיע לגמר, אנחנו טובים מספיק." אף על פי כן, הוא המשיך לקוות למדליה עתידית כשאמר: "אני מקווה שילדים יקבלו השראה לשחק - זה מה שאני באמת רוצה." ניצחון במשחק האחרון של הטורניר, משחק על מיקום נגד רוסיה, הציב את קנדה במקום השביעי. משבעקבות משחקו באולימפיאדה, זכה נאש לפרסום רב ולמעמד כוכב בקנדה והוא אף דורג חמישי בהצבעות לפרס ליאונל קונצ'ר לשנת 2000, המחולק לספורטאי הקנדי של השנה.

ב-2001 נאש הוביל את הנבחרת למדליה נוספת, כאשר זכה עימה בארד באליפות אמריקה שהתקיימה אותה השנה בארגנטינה. הוא הוביל את הנבחרת גם במוקדמות אולימפיאדת אתונה 2004, בטורניר ההעפלה מיבשת אמריקה שהתקיים בסן חואן שבפוארטו ריקו. הוא נבחר ל-MVP של הטורניר, אך קנדה שסיימה רביעית בטורניר, החמיצה העפלה לאולימפיאדה. זו הייתה הפעם האחרונה בה שיחק נאש עבור קנדה. בדצמבר 2007 הוא הודיע על פרישתו מהנבחרת כשאמר: "אני לא עומד לשחק עבור נבחרת קנדה יותר."

פרופיל כשחקן

נאש ידוע בהתמחותו בעשיית המשחק ובהחזקת הכדור וידוע ביכולת הקליעה יוצאת הדופן שלו. במשך שלוש שנים, הוביל את הליגה באסיסטים, כאשר הוא מוסר 11.5 בממוצע בעונת , 10.5 בממוצע בעונת  ו-11.6 בממוצע בעונת . כמו כן, זכה פעמיים בתחרות היכולות כחלק מסוף שבוע האולסטאר. נכון לסיום עונת , הוא עומד על 90 אחוזי הצלחה בזריקות עונשין בקריירה (שני בהיסטוריית הליגה), על 43.2 אחוזי הצלחה לשלוש נקודות בקריירה (חמישי בהיסטוריית הליגה) ומדורג בין 15 הראשונים גם בסך אסיסטים, אסיסטים למשחק וקליעות לשלוש נקודות. בנוסף הוא מדורג רביעי (החל מעונת 1986/1987) במשחקי דאבל-דאבל של נקודות ואסיסטים בעונה הסדירה. בעונת  הוא הפך לרביעי בהיסטוריה שקולע למעלה מ-50 אחוזים מהשדה, למעלה מ-40 אחוזים לשלוש ולמעלה מ-90 אחוזים מהעונשין בעונה אחת, יחד עם לארי בירד, רג'י מילר ומארק פרייס. הוא חזר על נתון זה גם בעונות  ו- והפך לשחקן הראשון בהיסטוריה שקולע באחוזים אלו בשלוש עונות שונות.

כזוכה בשני תארי MVP של העונה הסדירה, נאש הוא הרכז השני בהיסטוריה (יחד עם מג'יק ג'ונסון) שזוכה בתואר פעמיים והגארד השלישי שזוכה בשני תארים רצופים (יחד עם ג'ונסון ומייקל ג'ורדן). הוא השחקן השמיני בסך הכל שזוכה בתואר ה-MVP ברציפות יחד עם ג'ונסון, ג'ורדן, וילט צ'מברליין, ביל ראסל, כרים עבדול-ג'באר, מוזס מלון, לארי בירד וטים דאנקן. ב-11 במאי 2006 דירג אותו ה-ESPN כרכז התשיעי בטיבו בכל הזמנים, ובסקר שערך אתר nba.com בקרב המאמני ה-NBA, קיבל נאש 85 אחוזים מההצבעות לרכז הטוב בליגה כיום. בסקר דומה שנערך בשנת 2009, דורג כמוסר הטוב ביותר, לבעל השליטה בכדור הטובה ביותר ולבעל חוכמת המשחק הטובה בליגה. לאחר שהפסיד את תואר ה-MVP של העונה לשנת 2007 לדירק נוביצקי, אמר עליו סנטר בוסטון סלטיקס בעבר, חבר היכל התהילה ביל ראסל כי: "אני חושב כי ברמה העולמית, הוא אחד מהאתלטים הטובים בעולם בכל הענפים...אני מעריץ גדול. שני תארי ה-MVP בהם זכה בהחלט ראויים לו. חלק מהסיבה שהוא כל כך טוב וכל כך פעיל בזה הוא ששחקנים אוהבים לשחק איתו. הוא יוצר אטמוספירה בה הם מנצחים משחקים."

כחלק מיכולותיו הרבות, נאש ידוע במיוחד במהלך הפיק-אנד-רול, אותו הוא ביצע באופן מעולה יחד עם נוביצקי בתקופתו בדאלאס ויחד עם אמארה סטודמאייר ושון מריון בתקופתו בפיניקס. עם חזרתו של נאש לפיניקס ב-2004, השתפרה הקבוצה ממאזן 53-29 בעונת  למאזן 20-62 בעונת , כאשר נאש מוביל אותה לגמר המערב לראשונה מזה 11 שנים וזוכה בתואר ה-MVP הראשון שלו. הוא הוביל את פיניקס לגמר המערב גם בעונה שלאחר מכן. למרות פציעתם של כל שלושת הסנטרים של הקבוצה (סטודמאייר, קורט תומאס ובריאן גראנט), השתפרה פיניקס אף יותר ונאש היה אחראי לשבעה משחקני הקבוצה שקבעו שיא קריירה בנקודות. כמו כן, בזכות פעילותו באזור הצבע, הובילה פיניקס את הליגה באחוזי קליעה מהשדה בין עונת  לעונת .

מחוץ לכדורסל

חייו האישיים
אחיו של נאש, מרטין, משחק בקבוצת הכדורגל ונקובר וייטקאפס ולזכותו 38 הופעות בנבחרת קנדה בכדורגל. אחותו, ג'ואן, שימשה כקפטנית קבוצת הכדורגל של אוניברסיטת ויקטוריה למשך שלוש עונות ונבחרה פעם אחת לאולסטאר התיכונים של מערב קנדה. נאש נשא לאישה את חברתו במשך שנים רבות, אלחנדרה אמארילה, אותה פגש לראשונה בשנת 2001 במנהטן. הם נישאו ביוני 2005. עוד לפני כן נולדו לשניים תאומות, לולה ובלה שנולדו ב-14 באוקטובר 2004.

נאש סובל ממצב רפואי הנקרא ספונדילוליסטסיס הגורם למתיחות שרירים וכאבי גב. בשל מצבו, כאשר הוא לא משחק או יושב על הספסל, הוא שוכב על גבו כדי לשמור על שריריו מהתקשחות.

חייו הציבוריים
נאש ידוע בבררנותו לגבי פרסום מוצרים ובהעדפתו לעבוד עם חברות בעלות אחריות חברתית. לאחר הזכייה בתואר ה-MVP הראשון שלו, פנו אליו חברות רבות בבקשה שיפרסם את מוצריהן, בין הבקשות ניתן היה למנות פרסום מחשבי MDG, שעוני ריימונד וייל, מים מינרליים ובקבוק מים קנדי. בנוסף הוא עובד עבור חברת נייקי כבר שנים רבות. כמו כמה מכוכבי ה-NBA, יאו מינג, כרמלו אנתוני וראז'ון רונדו, גם נאש מיוצג על ידי סוכן השחקנים ביל דאפי.

תרומות
בשנת 2001, הקים נאש את קרן סטיב נאש. באמצעות מענקים לשירות הציבור וגופים ללא מטרות רווח, שואפת הקרן לטפח את בריאות הילדים על ידי מימון פרויקטים המספקים שירותים לילדים המושפעים מעוני, מחלות, התעללות, או הזנחה, וכן ליצור הזדמנות עבורם לחינוך, משחק, והעשרה. עיקר התמקדותה של הקרן היא ביישובים שונים בפיניקס, אריזונה ובקולומביה הבריטית שבקנדה. הקרן זכתה בפרס סטיב פטרסון למצוינות פינלתרופיה בספורט לשנת 2008. נאש הקים גם את קרן הזיכרון לג'ים ג'נינגס, שהוקמה לכבודו של חבר סגל מתנדב באוניברסיטת סנטה קלרה, אשר שימש את קבוצת הכדורסל במשך למעלה מ-20 שנה.

נאש הוא גם נותן החסות של ליגת הכדורסל לנוער של סטיב נאש בקולומביה הבריטית, שבמהלך השנים צמחה ללמעלה מ-10,000 משתתפים. הוא גם חבר בגולו-וולק, ארגון צדקה קנדי המעלה את המודעות ותורם כספים לילדים שנפגעו מהמלחמה בצפון אוגנדה. בספטמבר 2007, נאש ושחקן הסיני של יוסטון רוקטס, יאו מינג, אספו קבוצת שחקנים בכירים מ-NBA שישתתפו במשחק ראווה נגד הנבחרת הלאומית של סין. במהלך אירוע הצדקה נאספו על פי הדיווחים למעלה ב-2.5 מיליון דולר שנתרמו לילדים נזקקים בסין. במאי 2006 נבחר נאש על ידי הטיים מגזין לאחד ממאה האנשים המשפיעים ביותר בעולם. במאמר שכתב כוכב פיניקס סאנס לשעבר, צ'ארלס בארקלי הולל נאש בחוסר האנוכיות שלו על המגרש הכדורסל, ועל כך ששילם עבור הקמת מחלקת קרדיולוגיית ילדים חדשה בבית חולים בפארגוואי.

כדורגל
בילדותו שיחק נאש כדורגל ובראיון שנערך עימו בשנת 2005 אף אמר כי היה יכול לשחק באופן מקצועי אם היה מתמקד במשחק ועד היום הוא ממשיך להתעניין בו. כאשר דירק נוביצקי הגיע ל-NBA מגרמניה, הוא ונאש נעשו חברים קרובים, בין השאר משום שנהנו לראות כדורגל יחד. לנאש מספר חברים המפורסמים בכדורגל המקצועני, כגון אלסנדרו דל פיירו, תיירי הנרי, אוון הארגריבס, מאסימו אמברוסיני וסטיב מקמנמן. במהלך פגרות הקיץ של ה-NBA הוא מתאמן בקבוצת ניו יורק רד בולס מה-MLS, ופעם אחת אף ניסה לארגן משחק ראווה בסנטרל פארק בין הרד בולס לאחת הקבוצות המקומיות שלו.

נאש, שאביו נולד במחוז טוטנהאם שבלונדון הוא אוהד אדוק של קבוצת טוטנהאם הוטספר והוא אף הביע את רצונו להיות הבעלים של הקבוצה ביום מין הימים. "הייתי רוצה להיות הבעלים. זה משהו שאני יכול לעשות לשארית חיי אחרי שחלון הפופולריות הקטן שלי ימות" אמר בראיון לניו יורק טיימס והוסיף "אני תומך נלהב במשך כל חיי. ההורים שלי מצפון לונדון אז זה לא כאילו אני איזה יינק שרוצה להרוויח מהכדורגל. לא אכפת לי מכסף. אני רק רוצה לראות את ההוטספר מנצחים ואם אני יכול לעזור זה נהדר." עם זאת, הודיע כי כל השתתפות מצידו בטוטנהאם תבוא אחרי סיום קריירת הכדורסל שלו ופגישתו עם יושב ראש הקבוצה דניאל לוי ומנהל הקבוצה בעבר דמאיין קומולי הייתה מקרית.

נאש הצהיר בעבר כי ברצונו שעד שנת 2011 תשחק קבוצה מהעיר ונקובר בליגת ה-MLS. הצהרה שאותה קיים מאוחר יותר. ביולי 2008, הצטרף לקבוצת הבעלים של מועדון הכדורגל ונקובר וייטקאפס מליגת ה-USL הראשונה ובמרץ 2009 נרשמה ונקובר באופן רשמי כאחת מקבוצות ה-MLS לעונת .

נאש, יחד עם נשיא אתר Yahoo! לשעבר ויליד ויקטוריה שבקולומביה הבריטית, ג'ף מאלט, משקיעים רבות בפיתוח ליגת כדורגל נשים מקצועני, אשר הוקמה בשנת 2007. נאש ציין את בנותיו התאומות ואת רצונו להוות עבורם מודל לחיקוי וסיבה לכך שיתמכו בליגה. כמו כן, נאש אירגן את "עימות בצ'יינהטאון" ב-2008, משחק 8 נגד 8 שהתקיים בפארק שרה דלאנו רוזוולט, אשר כל הכנסותיו הולכות לתרומה. הוא הבקיע צמד שערים בניצחון קבוצתו 5-8. בין המשתתפים במשחק, ניתן היה למנות את תיירי הנרי, ג'ייסון קיד, בארון דייויס וחבריו בפיניקס סאנס, רג'ה בל וליאנדרו ברבוסה.

סטטיסטיקות קריירה
נכון ל-21 באפריל 2011

ליגת ה-NCAA

ליגת ה-NBA

עונה סדירה

פלייאוף

תארים והישגים
;קבוצתיים
* מדליית כסף באליפות אמריקה: 1999
* מדליית ארד באליפות אמריקה: 2001
* אליפות האזור המערבי ב-NBA:
** סגנות: 2002/2003, 2004/2005, 2005/2006, 2009/2010

;אישיים
* MVP של העונה הסדירה: 2004/2005, 2005/2006
* מלך האסיסטים של ה-NBA: 2004/2005, 2005/2006, 2006/2007, 2009/2010
* מוביל ה-NBA בסך אסיסטים: 2004/2005, 2005/2006, 2006/2007, 2009/2010
* מוביל ה-NBA באחוזי קליעה מקו העונשין: 2005/2006, 2009/2010
* בחירה למשחק האולסטאר של ה-NBA: 2002, 2003, 2005, 2006, 2007, 2008, 2010
** תחרות היכולות: 2005, 2010
* בחירה לחמישיית העונה ב-NBA:
** החמישייה הראשונה: 2004/2005, 2005/2006, 2006/2007
** החמישייה השנייה: 2007/2008, 2009/2010
** החמישייה השלישית: 2001/2002, 2002/2003
* פרס האזרחות על שם וולטר קנדי: 2007
* פרס ליאונל קונצ'ר (הספורטאי הזכר של השנה בקנדה): 2002, 2005, 2006
* פרס לו מארש (ספורטאי השנה בקנדה): 2005
* שיאן האסיסטים של פיניקס סאנס: 2012

לקריאה נוספת
* Long Shot: Steve Nash's Journey to the NBA (1996), ג'ף רוד ISBN 1-896095-16-X
* Steve Nash: The Making of an MVP (2007), ג'ף רוד ISBN 0-14-241014-4
* Steve Nash (2006), ג'ף סאבאג' ISBN 0-8225-5956-0
* Steve Nash (2006), אסף, פטר ופול ארסניולט ISBN 1-894974-25-5
* Steve Nash: Leader on and Off the Court (2007), ראיין באסן ISBN 0-7660-2868-2

קישורים חיצוניים

* באתר NBA.com
* באתר Basketball-Reference.com
* באתר הרשמי של נבחרת קנדה
* באתר JockBio
* 

הערות שוליים





מרכז אייר קנדה (באנגלית: Air Canada Center) הוא אולם ספורט בביי סטריט (Bay street) 40, במרכז טורונטו שבאונטריו, קנדה. האולם שייך ל-Maple Leafs Sports and Entertainment Ltd. זהו גם אצטדיון הבית הרשמי של קבוצת ה-NBA טורונטו רפטורס, קבוצת ה-NHL טורונטו מייפל ליפס, וה-NLL טורונטו רוקס, וכמו כן היה זה אצטדיון הבית של קבוצת הפוטבול טורונטו פאנטומס. 

האולם נפתח ב-19 בפברואר 1999. עלות בנייתו הייתה כ-265 מיליון דולרים קנדיים ושטחו הוא 62 דונם. 

האולם נקרא גם ה"האנגר" בגלל שיתוף החברה המממנת (אייר קנדה) באולם.

היסטוריה
אבן הפינה של מרכז אייר קנדה הונחה בפברואר 1997. 
 
האתר היה שייך למרכז הפצה של רשות הדואר הקנדית.
החזית הבולטת של הקירות בצד  המזרחי והמערבי של המבנה שומרת על הפנים של האולם. האולם נבנה במטרה להחליף את ה-Maple Leaf Gardens האגדי שהיה קטן מדי וישן מדי. 
 
האולם פתח את משחקי ה-NHL נגד מונטריאול קנדיאנס ב-20 בפברואר 1999.
 
כמו כן פתח את משחקי ה-NBA נגד ונקובר גריזליס ב-21 בפברואר 1999. 
 
ניצחון האליפות הראשית הראשונה שהייתה באייר קנדה הייתה ב-14 במאי 2005 כאשר טורונטו רוקס הביסו את אריזונה סטינג וזכו באליפות של ה-NLL.

קישורים חיצוניים

*
* ב-WorldStadiums




נימפה הוא השלב הצעיר בהתפתחותם של חרקים בעלי גלגול חסר, השלב המגשר בין שלב הביצה לשלב הבוגר. שלב הנימפה מאופיין בדמיון רב, יחסית, לבוגר. פרט לכנפיים שאינן מפותחות בדרך כלל, ולאברי הרבייה שטרם הבשילו.

להלן רשימה חלקית של סדרות חרקים בעלי שלב הנימפה: 
*גמלי שלמה
*חגבאים
*טרמיטאים
*כינים
*מקלונאים
*פשפשאים
*צבתנאים
*תיקנאים 

ראו גם
*לרווה
*חסרי כנפיים



רבי יעקב שמשון משיפיטובקה  (נפטר בג' בסיוון ה'תקס"א, 1801) היה ממפיצי החסידות בדור השלישי שלה. 

נולד לרב יצחק, שהיה הרב של סלאוויטא, שיפיטובקה, אומאן ובאר. למד אצל המגיד ממזריטש והרב פנחס מקוריץ. מילא את מקומו של אביו כרב. 

נודע בלמדנותו ובחריפותו ולכן הוטל עליו להפיץ את בשורת החסידות אצל רבנים ידועים. האגדה החסידית מספרת כי בעקבות כך הגיע הרב יעקב שמשון גם אל רבה של פראג, הנודע ביהודה. הוא ראה שהלה מזלזל בחשיבותו של הספר "תולדות יעקב יוסף" ובעקבות כך נכנס עמו לוויכוח, שבו ניצח. תיאור מפורט של הוויכוח נדפס ככל הנראה לראשונה בספר אמרי נועם של הרב משה ליב מסאסוב, צ'רנוביץ תרמ"ד. הרב יקותיאל אריה קמלהר ואחרים פקפקו בנכונות התיאור. 

ככל הנראה עלה לארץ ישראל פעמיים, לראשונה בסביבות שנת תק"ן ושוב בשנת תקנ"ה. ישב בטבריה והתעמת שם עם הרב אברהם מקאליסק. פעל למען גיוס תמיכה בעולי פולין שבארץ ישראל. בשנת תקנ"ט עבר לחיפה ופגש שם את רבי נחמן מברסלב. 

נפטר בג' בסיון תקס"א בהיותו בטבריה. אליו מיוחסת האמירה "קל יותר להוציא את ישראל מהגלות מאשר את הגלות מישראל". 

חתנו היה רבי יהודה מאיר שפירא משיפיטובקה, בנו של רבו רבי פנחס מקוריץ.
לקריאה נוספת
יצחק אלפסי, אנציקלופדיה לחסידות - אישים י', ירושלים תשס"א, עמ' שכז-שלא 

קישורים חיצוניים
* 




טריטוריית האי כריסטמס או טריטוריית האי חג המולד (Territory of Christmas Island) היא טריטורייה קטנה של אוסטרליה המצוייה באוקיינוס ההודי, 2,360 ק"מ צפונית לפרת', 500 ק"מ דרומית לג'קרטה שבאינדונזיה.
באי מתגוררים כ- 1,500 תושבים במספר יישובים קטנים בקצהו הצפוני של האי.
האי ייחודי בסוגי הצמחים ובעלי החיים הגרים בו. שטחו של היא 135 קמ"ר ו- 65% משטח האי הינם שמורת טבע.

היסטוריה
לא ידוע מי גילה את האי. למרות שיש האומרים שקפטן ג'יימס קוק גילה אותו במסעותיו. האי מופיע לראשונה על מפה של פייטר גוס משנת 1666 בשם "מוני".
בשנת 1688 ביקר באי ויליאם דמפייר - באי לא היו כלל תושבים.
בשנת 1718 ביקר באי דניאל ביקמן ובשנת 1771 עגנה באי האוניה ההודית "פיגוט".
בשנת 1857 נעשה ניסיון ראשון לחקור את האי - צוות האניה "אמטסיט" ניסה להגיע לפיסגת האי, אולם נכשל בשל הצוקים התלולים.

בשנת 1887 עגן באי רב החובל מקניר באונייה הבריטית "פליינג פיש" (הדג המעופף) וגילה את "פליינג פיש קואוב" - מפרץ הדג המעופף.
גילוי פוספטים באי הביא לסיפוח האי לשטחי הכתר הבריטי ביוני 1888, ולהקמת היישוב הראשון באי, והחלו כריית פוספטים באי.
האי נוהל במשותף על ידי הניצב על הפוספטים ומשרד המושבות הבריטי, שישב באותה עת בסינגפור. מאוחר יותר הפכה השליטה באי לשליטה משותפת של בריטניה וסינגפור.
בשנת 1943 כבשו כוחות יפניים את האי, וכלאו את תושבי האי עד שיחרורו של האי בתום מלחמת העולם השנייה ב- 1945.
לבקשת אוסטרליה העבירה בריטניה את הריבונות באי לאוסטרליה, בשנת 1957. הממשלה האוסטרלית שילמה לסינגפור 2.9 מיליון ליש"ט כפיצוי על רכישת הריבונות באי.

החל משלהי שנות ה-80 החלו סירות הנושאות מהגרים, רובם מאינדונזיה, לנחות על האי. בשנת 2001 מנעה ממשלת אוסטרליה מספינה נורבגית, MV Tampa, להוריד לאי 438 פליטים מאפגניסטן שנאספו בלב-ים מספינת דיג במצוקה. מאחר שאוסטרליה סירבה לקבלם נותרו הפליטים במים הטריטוריאליים במשך זמן מה, עד שהועברו לנאורו. אונייה נוספת של פליטים שהגיעה לאי נשלחה לפפואה ניו גיני.

בעקבות אירועים אלה הודיעה אוסטרליה כי האי אינו מהווה חלק משטחי אוסטרליה לצורך הגירה - והגעה לחופי האי ובקשת כניסה כפליט אינה מעניקה למבקש זכות להגיע לאוסטרליה במעמד פליט (כך מתאפשר לצי האוסטרלי להרחיק את ספינות הפליטים מחופי אוסטרליה).

אוכלוסין
נכון לשנת 2004 באי 1,500 תושבים.
מרבית תושבי האי (70%) הינם סינים, 20% אירופאים ו-10% מלאים.
36% מהתושבים הם בודהיסטים, 25% מוסלמים, 18% נוצרים, 15% טאואיסטים.

השפה הרשמית באי היא אנגלית, אולם השפות סינית ומלאית הם השפות המדוברות.

ממשל
האי הינו טריטוריה של אוסטרליה, המנוהל על ידי משרד התחבורה והשירות לאזורים האוסטרלי.
ב-1 בנובמבר 2003 מינה המושל הכללי של אוסטרליה את אוון ויליימס לייצג את המלכה באי.

האי מנוהל על ידי אספה בת 9 מושבים, הנבחרים לתקופת כהונה של 4 שנים, אחת לשנתיים (כל שנתיים חצי מהמועצה מועמדים לבחירה).

כלכלה
עיקר כלכלת האי התבססה עד שנת 1987 על כריית פוספטים. בדצמבר 1987 הורתה ממשלת אוסטרליה לסגור את המכרות.
בעידוד הממשלה, ועל מנת להציע תחליף לכלכלת האי, נבנה באי בשנת 1993 קזינו בהשקעה על 34 מיליון דולר. הקזינו לא הצליח ונסגר בשנת 1998.
ממשלת אוסטרליה הסכימה לממן בניית אתר שיגור טילים למטרות אזרחיות באי, אולם טרם החלו בעבודות הבנייה.

סיומת האינטרנט של האי "cx.", הינה סיומת פופולרית ביותר בין אתרי ההימורים באינטרנט.

גאוגרפיה
צורתו של האי מרובעת, אורכו המרבי 20 מיל ורוחבו המרבי 9 מילים.
שטחו הכולל של האי 135 קמ"ר, ולו 138.9  ק"מ של חופים.
האי מהווה למעשה פסגתו של הר תת-מימי, וגובהה של הנקודה הגבוהה באי 361 מטרים מעל פני הים (4,572 מטרים מעל המישור התת-מימי בו נמצא ההר).

סביב האי נמצא ריף תת-מימי המקשה על הניווט בקרבתו של האי.

אקלים
אקלימו של האי טרופי. רוחות הסחר מווסתות את האקלים ומונעות אקלים חם ולח.

חי וצומח

בשל העובדה שהאי כריסטמס היה לא מיושב עד סופה של המאה ה-19, רבים מאוד הצמחים ובעלי החיים באי שהתפתחו מבלי הפרעה אנושית.
הידוע בהם הוא הסרטן האדום של האי כריסטמס - אשר מספר הפרטים ממנו (נכון לשנת 2004) עולה על 100 מיליון.

שני שלישים משטח האי הוכרזו כשמורת טבע.

מרבית שטחי האי הינם יערות גשם בהם גדלים שרכים, סחלבים וצמחי קנוקנות.
מבין 135 סוגי הצמחים המצויים ביערות, 16 ייחודיים לאי.

מידי שנה מהגרים הסרטנים האדומים לים להטיל את ביציהם בחודש נובמבר. הגירה זו (מעל 100 מיליון פרטים) היא מהגדולות בטבע למין מסוים.

האי מהווה נקודת קינון לציפורי ים רבות, מבין 10 המינים המקננים דרך קבע באי, 7 ייחודיים לאי. 76 מינים נוספים של ציפורים נודדות עוברים דרך האי.

תקשורת
קידומת הטלפון של האי היא אותה הקידומת של אוסטרליה המערבית (08).

באי נקלטות ארבע תחנות טלוויזיה אוסטרליות המשדרות מפרת'.

סיומת האינטרנט של האי: cx.

תחבורה
באי נמל מיכליות אחד המצוי בפלאיינג פיש קואוב (Flying Fish Cove).
בחודשים דצמבר - מרץ, בהם תנאי הים קשים, מתבצעת פריקת המכולות ב"נוריס פויינט" דרומית לאי.

מדי שבוע ישנן שתי טיסות לאי מפרת', וטיסה אחת מדנפאסאר שבבאלי.

על האי אין שירות אוטובוסים, אולם קיימות מוניות.

קישורים חיצוניים

*
* 

הערות שוליים


 

פטריק סטפן קלויברט (הולנדית: Patrick Stephan Kluivert; נולד ב-1 ביולי 1976) הוא כדורגלן הולנדי לשעבר ומאמנה של קבוצת הנערים של טוונטה.

חייו המוקדמים
קלויברט נולד ב-1 ביולי, 1976 באמסטרדם, הולנד. אביו, שחקן כדורגל מקצועי, נולד בכלכותה, סורינם ואמו בקוראסאו.

קלויברט הצטרף לאקדמיית הכדורגל של אייאקס אמסטרדם, בגיל 7. בשנותיו המוקדמות, הוא שיחק במספר תפקידים, אפילו כמגן. 

הוא ניחן בטכניקה טובה, מהירות וראיית משחק. לעומת זאת, אופיו נחשב לאימפולסיבי.

קריירה
אייאקס
קלויברט היה חלק מ"דור הזהב" של אייאקס בשנות התשעים והוביל אותה לקידמת הכדורגל האירופי ביחד עם חבריו מאקדמיית הנוער של אייאקס שכללה את אדגר דווידס, קלרנס סידורף והשוער ואן דר סאר.

הוא ערך את הופעת הבכורה שלו בקבוצה הבוגרת של אייאקס ב-21 באוגוסט 1994, בסופר-קאפ ההולנדי נגד פיינורד, כשהוא בן 18 בלבד. במשחק זה הוא כבש את שערו הראשון. 

בעונת 1994-95 זכתה אייאקס בגביע האלופות. קלויברט הבקיע את שער הניצחון בגמר מול מילאן, בווינה. 

ב-1997 עזב את הקבוצה לטובת מילאן.  

מילאן
הקריירה שלו במילאן החלה בכיבוש שער סנסציוני נגד יובנטוס, במשחק ידידות. 

לאחר תקופה לא פורה שהסתכמה בכיבוש שישה שערי ליגה בלבד, עזב לקבוצת הכדורגל של ברצלונה מהליגה הספרדית.

ברצלונה
קלויברט חבר מחדש למאמן לואיס ואן חאל, מאמנו מימיו באייאקס. 
קלויברט ושותפו הברזילאי, ריבאלדו, הוליכו את ברצלונה לזכייה באליפות ספרד בעונת 1998/1999. 
עונה לאחר מכן, הייתה מוצלחת מבחינה אישית, בה כבש 15 שערים.
קלויברט הבקיע 90 שערי ליגה בתקופתו בקבוצה, עובדה המדרגת אותו שישי ברשימת מלכי השערים של הקבוצה.

ניוקאסל
הוא הצטרף לקבוצת ניוקאסל יונייטד ב-21 ביולי 2004 וחבר לכוכבה, אלן שירר. עם ניוקאסל, הגיע קלויברט גם לישראל, במסגרת גביע אופ"א, ושיחק באצטדיון רמת גן מול בני סכנין. 
למרות שהבקיע 13 שערים, ניוקאסל סיימה את הליגה בחצי התחתון של הטבלה ולאחר עונה אחת בלבד, עזב את הקבוצה.

קבוצות אחרות
קלויברט החליט לחזור לספרד ולשחק בולנסיה. לאחר עונה אחת ו-202 דקות הוא נפצע ובילה את רוב העונה, פצוע.

ב-2006, חתם על חוזה לעונה אחת בפ.ס.וו. איינדהובן במהלכה נפצע פעמיים בחצי הראשון של העונה, דבר שהגביל את דקות המשחק שלו.

ביולי 2007 חתם בליל הצרפתית. קלויברט פתח בהרכב רק 10 פעמים בהם הבקיע ארבעה שערים ובישל שערים חשובים.

אימון
בעונת 2010-11 שימש כעוזר המאמן של קבוצת N.E.C., מהעיר ניימיכן.
בעונת 2011-2012, הוא משמש כמאמן קבוצת הנערים של טוונטה.

קריירה בינלאומית
קלויברט החמיץ את רובו של טורניר יורו 96 בגלל פציעה בברך אבל הספיק לכבוש שער מול אנגליה. 

במונדיאל 1998 הוא הבקיע ברבע הגמר מול ארגנטינה. 

ביורו 2000, כבש שלושער ברבע הגמר מול יגוסלביה. למרות שהנבחרת ההולנדית הודחה בחצי הגמר מול איטליה, קלויברט ייזכר לטובה לאחר שהבקיע חמישה שערים וזכה ב"מגף הזהב" ביחד עם סאבו מילושביץ'.

קלויברט הוא הכובש המוביל בכל הזמנים בנבחרת ההולנדית עם 40 שערים.

ב-2004 הוא נבחר על ידי פלה לאחד מ-125 שחקני הכדורגל החיים הטובים בעולם.

חייו האישיים
קלויברט היה מעורב בתאונת דרכים קטלנית. הוא נמצא אשם וקיבל עבודות שירות למען הקהילה ורישונו נשלל.

הוא נשוי בפעם השנייה לרוזאנה לימה ויש לו שלושה ילדים.

תארים
אייאקס אמסטרדם
* סופר-קאפ הולנדי 1994, 1995
* אליפות הולנד 1994/95,  1995/96
* ליגת האלופות 1994/95
* סופר-קאפ אירופאי 1995
* גביע ביניבשתי 1995
ברצלונה
* אליפות ספרד 1998/99




גלריית האמנות של אונטריו (Art Gallery of Ontario: AGO) הינו מוזיאון האמנות החשוב ביותר בעיר טורונטו ואחד הגדולים בצפון-אמריקה. בגלריה ישנו האוסף הנרחב ביותר בעולם של פסלי הנרי מור ומבחר של אמנות אירופאית וקנדית. 

מיקום ותכנון אדריכלי
המוזיאון נמצא ברחוב דנדאס (Dundas Street) בין רחוב מקאול (McCaul) ורחוב בברלי (Beverley). את המבנה הנוכחי של הגלריה תיכנן האדריכל הנודע פרנק גרי, אשר נולד וגדל בשכונה שבה היא ממוקמת. תוכנית ההרחבה של המוזיאון בתכנונו נפתחה לציבור בשנת 2008. אוסף הגלריה כולל למעלה מ-79,000 עבודות החל מהעת העתיקה עד לימינו.

קומה ראשונה
הקומה הראשונה כוללת אוסף מרשים של אמנות אירופית הכוללת עבודות של אמנים דוגמת פיטר ברויגל, פרנס הלס, פייר אוגוסט רנואר, אוגוסט רודן, ואן גוך, מרק שאגאל ופבלו פיקאסו. 

בחדר נפרד בקומה זו מצויה יצירתו הנודעת של הצייר הפלמי פטר פאול רובנס "טבח התמימים" שצוירה בתחילת המאה ה-17 ונחשבת לציור בן התקופה הקדם-מודרנית עליו שולם הסכום הגבוה ביותר מאז ומעולם. היא הוצעה למכירה בלונדון בשנת 2002 במכירה פומבית, ונקנתה בסכום של למעלה מ-49 מליון ליש"ט על ידי לורד תומסון אשר העניק אותה לגלריה של אונטריו.

בקומה הראשונה מצוי בניין הגרנג' ההיסטורי שנבנה בשנת 1817 ופתוח למבקרים הרוצים להתרשם מרוח התקופה.

קומה שנייה
הקומה השנייה מוקדשת בעיקר לאמנות קנדית, ומציגה מסורות אמנותיות שונות של קנדה מהימים שלפני האיחוד ועד לימינו. רבות מהיצירות המוצגות הן של "קבוצת השבעה", קבוצה של ציירים קנדים שפעלו בתחילת המאה העשרים בהשפעת תנועת האימפרסיוניזם האירופי ופיתחו גוון קנדי ייחודי.

אותה קומה כוללת אגף נפרד המוקדש ליצירתו של הפסל הבריטי הנרי מור אשר אחד מפסליו נמצאים ברחוב בכניסה למוזיאון. זהו האוסף הגדול ביותר בעולם של פסלים של מור אשר החליט לתיתם לגלריה בטורונטו עוד בימי חייו.

האגף לאמנות עכשווית
שתי הקומות העליונות מוקדשות לאמנות בת זמננו החל משנות השישים ועד לעשור הראשון של המאה ה-21. הן כוללות מבחר של יצירות העוסקות בנושאים שונים של אמנים מכל העולם. המדרגות המובילות לאגף מאפשרות תצפית מרהיבה אל מרכז העיר טורונטו.
 

 

קישורים חיצוניים
*



ענת גוב (נולדה ב-13 בדצמבר 1953) היא תסריטאית ומחזאית ישראלית.

ביוגרפיה
גוב נולדה בשם ענת מיבר בטבריה. בתחילת שנות השבעים שירתה בלהקת הנח"ל בתוכניתה "הפלנ"חניק" (1971), שם הכירה את בעלה לעתיד, גידי גוב. 

גוב החלה את דרכה המקצועית כשחקנית, אך פרשה לאחר הצגה אחת. היא כתבה תסריטים לתוכניות טלוויזיה כמו "זהו זה!", "כן מה?" ו"לילה גוב" בהנחיית בעלה, גידי גוב.

החל משנות התשעים החלה גוב לכתוב מחזות תיאטרון לתיאטרון הקאמרי, בעיקר מחזות קומיים בעלי מסר חברתי שזכו להצלחה רבה. גוב מרבה לעסוק במחזותיה במערכת יחסים בין המינים ובתוך המינים: "החברות הכי טובות" עוסק במערכת חברות בין נשים, "ליזיסטרטה 2000" הוא עיבוד חופשי שלה למחזה הקלאסי האנטי מלחמתי והפמיניסטי "ליזיסטרטה" של אריסטופאנס, על נשות אתונה המנסות לכפות על הגברים את השלום באמצעות שביתת מין. "עקר בית" מספר על מפקד טייסת שפרש ואינו מצליח להסתגל לשגרת החיים המשפחתית. במחזה "אוי אלוהים!" בחנה גוב את יחסו של אלוהים לבני האדם על פי התנ"ך. היא גם כתבה את העיבוד הבימתי למחזמר של הסרט "הלהקה".

גוב נודעת בדעותיה השמאלניות, אותן הביעה לא אחת, בעיקר לאחר רצח רבין. לטענתה, מלחמת ששת הימים עדיין לא נגמרה והחברה הישראלית משלמת כיום על תוצאותיה.‏‏ בשנת 2009 הכריזה גוב על תמיכה במועמדותה של ציפי לבני בבחירות.

גוב הייתה מבין מנסחי אמנת כנרת השואפת ליצור מכנה משותף לזרמים והמחנות השונים ציבור היהודי (ימין-שמאל, דתיים-חילוניים וכו') ואף חתמה עליה ביחד עם שורה של אנשי ציבור מהימין והשמאל.

ביוני 2011 היא סיפרה בראיון כי לקתה במחלת הסרטן, החליטה שלא לקבל טיפולים כימותרפיים, וכי היא מעדיפה שלא להאריך את חייה באופן מלאכותי.

ממחזותיה
* "חברות הכי טובות", בבימוי עדנה מזי"א.
* "ליזיסטרטה 2000".
* "עקר בית", בבימוי עדנה מזי"א.
* "אוי, אלוהים!", בבימוי עדנה מזי"א.
* "אהבת מוות" (1993).
* "משפחה חמה"
* "סוף טוב"

ספריה
* (עם גידי גוב) שאול הטרקטור, תל אביב: כנרת, 1983.
* חברות הכי טובות: מחזה, בני ברק: הקיבוץ המאוחד, 2001.
* ליסיסטרטה 2000: קומדיה יוונית על פי אריסטופנס, בני ברק: הקיבוץ המאוחד, 2001.
* עקר בית: מחזה, בני ברק: הקיבוץ המאוחד, 2005.

קישורים חיצוניים
* 
, nrg,  15/12/2008 
* ציפי שוחט,, עכבר העיר, 25.6.2009
* טל פרי,, גלובס, 29/06/2009

הערות שוליים



גאיוס סמפרוניוס גרקכוס (154 - 121 לפנה"ס) היה פוליטיקאי רומי מפורסם מהמאה ה-2 לפנה"ס. אחיו הצעיר של טיבריוס גרקכוס, ובדומה לאחיו היה ממנהיגי הסיעה הפופולרית ברומא. נרצח על ידי מתנגדיו בשל המדיניות שניסה להעביר מתוך כוונה לסייע לשכבות החלשות ברומא.

גרקכוס, בנו של אציל רומי בשם טיבריוס גרקכוס, נולד ב-154 לפנה"ס, קרוב משפחה של בכירים פוליטיים רבים. הקשר הבולט מביניהם היה לבית קורנליי סקיפיונס. בית זה זכה להצלחה המתמשכת ביותר מבין הבתים הרומאים, וגרקכוס היה קשור אליהם דרך אמו, קורנליה אפריקאנה, בתו השנייה של גיבור המלחמה סקיפיו אפריקנוס שהביס את חניבעל בקרב זאמה. אחותו, סמפרוניה, נישאה לסקיפיו איימיליאנוס, שניצח במלחמה הפונית השלישית והחריב את קרתגו. גרקכוס היה קשור גם ליריביהם של הסקיפיוים הקלאודיים - דרך אשתו של טיבריוס, קלאודיה, בת אפיוס קלאודיוס פולכר. פולכר תפקד בזמנו כראש המשפחה.

כמו כל אריסטוקרט בתקופה, גרקכוס התחיל את תפקידו בצבא הרומאי כקצין זוטר. הוא הצטרף לצבא בנומנטיה בתור טריבון צבאי והתמנה למטהו של גיסו פובליוס קורנליוס סקיפיו אימיליאנוס. כבחור צעיר ונהלב לקח קשה את מצבו העגום של הפלבס הרומי, שרובו ככולו היה עני וחסר את האמצעים הבסיסיים ביותר לקיום. אחיו, טיבריוס, ניסה להעביר רפורמות אגרריות שיקלו במעט על מצוקתו של העם. טיבריוס נרצח על ידי מתנגדיו הפוליטיים בקטטה שפרצה בקפיטול ולאחר מותו גאיוס הצעיר ירש את האחוזה ויחד עמה את דעותיו החברתיות של אחיו הגדול.

גאיוס התחיל את הקריירה הפוליטית שלו בשנת 126 לפנה"ס כשנבחר למשרת הקוואיסטור ושירת בסרדיניה. אחרי כמה שנים שבהן שרר שקט ברומא, המשיך גאיוס את המסורת המשפחתית ונבחר בשנת 123 לפנה"ס לטריבון הפלבס. גאיוס, שלמד מטעויות אחיו, הציע לא רק חוקים אגררים שתמכו בהעברת האדמות מהעשירים לעניים, אלא גם תמך בסיבסוד הדגן לעניי רומא. בנוסף לכך, הוא ניסה להגביל את מספר המערכות הצבאיות ושנות שירות צבאי שהאזרח היה צריך לתת לרומא על מנת להקל על העומס מעל החקלאים הזעירים. אמצעים נוספים היו כינון בתי משפט מיוחדים שנועדו לשפוט את הסנאטורים שמעלו בתפקידם ולקחו שוחד. הוא תמך בהענקת זכויות אזרחיות לכמה קהילות באיטליה. הסנאטורים התנגדו כמובן להצעות אלו וניסו לשמור בכול כוחם על זכויות היתר שלהם.

על מנת לכרות ברית פוליטית נישא לליקיניה, בתו של פובליוס ליקינוס קרסוס דיבס מוקיאנוס, ובכך יצר ברית עם השבט הרומי ליקינוס. 

בשנת 122 גאיוס רץ לתקופת כהונה נוספת בתור טריבון הפלבס, מעשה שהיווה תקדים בפוליטיקה הרומית. למרות התנגדות האצולה, הצליח להיבחר למשרה זו בזכות תמיכה מקיפה לה זכה מהמעמדות הנמוכים ברומא. במשך אותה שנה הוא המשיך לדחוף את הרפורמות החברתיות שלו אולם לא הצליח עקב ההתנגדות שהתעוררה. בשנה לאחר מכן, ניסה להיבחר פעם נוספת כאשר מארקוס פולביוס פלאקוס ניצב לימינו בתור שותפו. גרקכוס נכשל בהשגת הכהונה השלישית וחוקיו בוטלו על ידי הקונסולים השמרנים שנבחרו באותה שנה. בצר להם, פנו פלאקוס וגאיוס לאמצעים אלימים. הסנאט הגיב בחומרה על ידי הכרזתם בתור "אויבי הרפובליקה" והם נאלצו לברוח מרומא. גאיוס הצליח להימלט, אך פלאקוס נרצח ביחד עם בניו. כשראה גרקכוס, שרודפיו קרובים אליו, התאבד על מנת לא ליפול לידיהם. אחרי התאבדותו נרצחו כאלף אנשים נוספים שנחשדו כתומכיו ורכושם הוחרם.

קישורים חיצוניים
* (אנגלית)
*


 
 
 

נומידיה הייתה ממלכה ברברית עתיקה באפריקה הצפונית שהפכה ברבות השנים לפרובינקיה רומית ששכנה בין לוב, תוניסיה ואלג'יריה המודרניות. 

לאחר תבוסת קרתגו, הריסתה והכרזתה כשטח מקולל בשנת 143 לפנה"ס (במהלך המלחמה הפונית השלישית) נומידיה נותרה הממלכה החשובה ביותר ביבשת השחורה. עליה שלט יוגורתה, המלך הברברי הפופולרי ונכדו הבלתי חוקי של מסיניסה, מלכה הראשון של הממלכה. לצידו של יוגורתה שלט על החלק המזרחי והעני יותר של הממלכה אחיו החורג אדהרבל. 

ב-112 לפנה"ס, תוך כדי התעלמות מפורשת מההחלטה הרומית לחלק את הממלכה לשניים, תקף יוגורתה את אחיו החורג. במהלך הלחימה הרגו כוחותיו של יוגורתה אנשי עסקים איטלקיים ועוררו את זעם רומי. אמנם שוחד ששלח יוגורתה לרומים צינן מעט את הרוחות וגרם לכך שיקבל הסכם שלום במקום התקפה רומית, אך כאשר זומן לרומא כדי להסביר את תנאי ההסכם המלך הברבר התפתה לרצוח יריב פוליטי, ואיבד את כל תמיכתו מרומא. בכך פרצה המלחמה שתהיה ידועה בשם מלחמת יוגורתה.

לאחר תבוסת נומידיה במלחמה עם תפיסתו של יוגורתה (106 לפנה"ס לערך) בשבי, מערבה של הממלכה סופח לבוככוס, מלך מאוריטניה ושאר חלקיה הושארו תחת שלטון הנסיכים המקומיים. מעמדה של הממלכה השתנה כאשר פרצה מלחמת האזרחים בין קיסר לפומפיוס, וכך, ב-46 לפנה"ס, השתנה שמה לפרובינקיית "אפריקה נובה". ב-30 לפנה"ס הומלך לשלטון הממלכה יובה השני, בעלה של קלאופטרה סלנה (בתם של מרקוס אנטוניוס וקלאופטרה) ובנו של מלכה הקודם של נומידיה, יובה הראשון.

אך המלך הצעיר לא הצליח להשתלט על הממלכה וכך, ב-25 לפנה"ס, זמן קצר בלבד לאחר מכן הכתרתו, נשלח למאוריטניה והוכתר כמלך שם.

רק בשנת 193 לספירה, תחת הקיסר ספטימיוס סוורוס, הופרדה הממלכה מהפרובינקיה הרומית ונשלטה על ידי פרומגיסטראט אימפריאלי. לאחר עליית דיוקלטיאנוס לשלטון היא אף הפכה לאחת משבע הפרובינקיות של בישופות אפריקה ושמה שונה ל"נומידיה קירטנסיס". הממלכה החדשה-ישנה עברה תהליך רומניזציה נרחב ועריה הורחבו. בשנת 428 הוונדלים פלשו והממלכה החלה לרדת מגדולתה, במקביל לתהליך מידבור טבעי שעברה.


מפתח (באנגלית: Clef) במוזיקה הוא הסימן המופיע בראשית החמשה לציון גובה הצלילים הבאים אחריו. המפתח הוא הפותח את החמשה, לפני יתר הוראות הביצוע, כמו משקל וסימני הֵיתֶק (במולים או דיאזים). המפתח מופיע בראש כל חמשה. כאשר המפתח משתנה באמצע חמשה, יופיע המפתח החדש בחמשה הבאה ויישאר בתוקף עד לשינוי הבא, אם למפתח הקודם ואם לאחר. שינוי המפתח מביא לשינוי מקומם של סימני הדיאז או הבמול על קווי החמשה. המפתח הוא נקודת ייחוס הכרחית, שבלעדיה אין אפשרות לקרוא את התווים; ללא סימן המפתח, הייצוג הגראפי של התו הוא חסר משמעות, ולא ניתן לדעת לאיזה ערך אקוסטי הוא מתייחס.

לכל מפתח ציון מקום קבוע, אבל בעוד שמפתח סול נמצא תמיד על קו החמשה השני מלמטה ומפתח פה נמצא בקביעות על הקו השני מלמעלה, מפתח דו יכול להימצא בכל מקום בחמשה. הצליל דו יימצא על הקו, העובר בנקודת המפגש שבין החלק העליון לתחתון במפתח. תכונה זו של מפתח דו הייתה נפוצה יותר בשימוש בימים עברו וכיום היא משמשת בעיקר ללימוד קריאת תווים וסולפג'. עד אמצע המאה ה-18 היו נפוצים גם מפתח סול על הקו התחתון בחמשה ("מפתח סול צרפתי"), מפתח פה על הקו האמצעי ("מפתח בריטון"), ומפתח דו על הקו התחתון בחמשה (שנקרא גם מפתח דיסקנט או סופרן).

מפתח סול

מפתח סול הוא מפתח הסופרן, המשמש בעיקר את המשלבים הגבוהים.

מפתח סול קובע את מיקומו של התו סול שמעל לדו האמצעי על הקו השני מלמטה בחמשה, ב"שבלול" שיוצר קו המפתח העולה וחוזר ומתעקל כלפי מטה. 

מפתח סול מקביל לקול הסופרן במקהלה, שהוא הקול הגבוה ביותר. מפתח סול הוא המפתח הפופולרי ביותר בשימוש, בעיקר משום שהוא נועד לכלים המנגנים את הקו העליון בלבד. מספר הכלים הגבוהים גדול יחסית ומתוך כך, יותר כלים משתמשים במפתח סול. בפסנתר, מפתח סול משמש כרגיל את יד ימין ומפתח פה את יד שמאל, אבל חילופי תפקידים הנובעים משיכול ידיים או מירידת יד ימין לתווים נמוכים או עליית יד שמאל לתווים גבוהים שכיחים למדי, כיוון שעלייה מעל החמשה או ירידה מתחת לה מחייבות קווי עזר ומספר גדול של קווי עזר מקשה על קריאת התווים.
 
בין הכלים שמשתמשים במפתח סול: כינור, אבוב, פסנתר, קלרנית, חליל, פיקולו, חצוצרה, קרן יער, סקסופון אלט וסקסופון סופרן. 
 

מקור צורתו הוויזואלית של מפתח סול הוא באות הלועזית G, המסמלת את התו סול.

מפתחות דו
במפתח דו, התו דו נמצא במקום שאליו מצביע ה"חץ" האמצעי. בעבר היה מקובל להשתמש במפתח כזה עבור כל קו בחמשה ובאופן הזה התקבלו מפתחות דו לקולות סופרן, מצו-סופרן, אלט, טנור ובריטון. המפתחות עבור מצו-סופרן ובריטון לא זכו לשימוש רב ומפתח סופרן (בתמונה משמאל), למרות שזכה לשימוש עבור קולות הסופרן ביצירות של יוהאן סבסטיאן באך, יצא גם הוא משימוש. כיום נשארו בשימוש מפתחות דו אלט וטנור.

 
מפתח דו אלט
מפתח דו אלט נחשב למפתח האמצעי במוזיקה, שהוא בין מפתח פה הנמוך, לבין מפתח סול הגבוה, והוא מקביל לקול האלט, אם כי עבור קול אלט בשירה משתמשים במפתח סול, כמו עבור הסופרן. הכלי היחיד שמשתמש באופן עקבי במפתח זה הוא ויולה, אך כלים נוספים כמו בסון, טרומבון ועוד משתמשים בו לעתים רחוקות.

מפתח דו טנור
מפתח דו טנור מקביל לקול הטנור, אם כי תפקידי טנור לשירה נכתבים במפתח פה או במפתח סול (ואז הם מושרים אוקטבה נמוך מהכתוב). במפתח זה משתמשים בעיקר כאשר כלי נמוך כמו צ'לו, טרומבון או בסון עולה לרגיסטר הגבוה שלו, במקום להעמיס קווי עזר במפתח פה, עולים לשם הנוחות למפתח דו.

מפתח פה

במפתח פה משתמשים לצלילים נמוכים, ומשתמשים בו לכלים: פסנתר, צ'לו, קונטרבס, בסון, טובה, טרומבון, בריטון, גיטרה בס, באס סקסופון, באס קלרינט ועוד.

מפתח פה מתאר חצי מעגל הפתוח לצד שמאל. בצדו הימני, הקמור של המעגל מופיעות שתי נקודות מזה ומזה לקו השני מלמעלה בחמשה, שם נמצא הצליל פה שמתחת לדו האמצעי. 

מקור צורתו הוויזואלית של מפתח פה הוא באות הלועזית F, המסמלת את התו פה. שתי הנקודות היו במקור שני הקוים המאוזנים מתוך האות F, והקו המעוגל היה במקור הקו האנכי.

טרבל ובאס
טרבל (Treble) הוא מונח המתאר את החלק הגבוה של הצלילים בספקטרום המוזיקלי, בניגוד לבאס (Bass), שמהווה את הצלילים הנמוכים. התו דו אמצעי הוא נקודת ההתפלגות בין חלקי הספקטרום. מפתח הסול משמש לסימון טווח הטרבל ומפתח פה לסימון טווח הבס.


 


ליגת האלופות היא טורניר כדורגל עונתי שנוסד ב-1956. הליגה פתוחה לכל האלופות של הליגות הכלולות באופ"א (למעט ליכטנשטיין שלה אין ליגה), וכן לקבוצות שסיימו במקום השני עד הרביעי בליגות הבכירות. לפני עונת 1992/1993 נקרא הטורניר בשם "גביע אירופה". בשנים הראשונות לקיומו רק האלופות יכלו להתחרות בו, אך ב-1997 הותר גם לקבוצות שסיימו במקום השני. ריאל מדריד זכתה בגמר הראשון של הטורניר.

אם קבוצה מנצחת בשלושה משחקי גמר רצופים, או חמישה בסך הכל, היא רשאית לשמור ברשותה את הגביע כך שמתחילים בהכנתו של גביע חדש. נכון ל-2011 שש קבוצות הגיעו להישג זה: ריאל מדריד, אייאקס אמסטרדם, באיירן מינכן, מילאן וליברפול.

ריאל מדריד זכתה בטורניר תשע פעמים מאז היווסדו, והיא הקבוצה שעשתה זאת הכי הרבה פעמים. היא זכתה גם בין 1956 ל-1960, ובכך קבעה שיא של חמש זכיות רצופות. בנפיקה ליסבון ויובנטוס הן הקבוצות שהפסידו בגמר הכי הרבה פעמים (5). האלופה הנוכחית היא ברצלונה, שניצחה את מנצ'סטר יונייטד בגמר 2011. ספרד מובילה במספר הזכיות עם 13 זכיות

היסטוריה
ראשית הטורניר
בחמש השנים הראשונות של המפעל הקבוצה הדומיננטית הייתה ריאל מדריד, שניצחה בכל משחקי הגמר בזכותם של שחקנים ידועים כגון אלפרדו די סטפאנו, פרנץ פושקש, פרנסיסקו חנטו וחוסה סנטה מריה.

קבוצות אחדות ניסו להתחרות בריאל בשנות ה-50, ובהן סטאד דה ריימס מצרפת שהעפילה לשני גמרים וקבוצות איטלקיות כגון מילאן ופיורנטינה. שיאה של התקופה הזאת היה בגמר של 1960, שנערך בהאמפדן פארק שבגלאזגו, ובו גברה ריאל על איינטרכט פרנקפורט מגרמניה המערבית בתוצאה 7 - 3(עם שלושער של אלפרדו די סטפאנו ורביעיה של פרנץ פושקש). משחק זה שודר ב-BBC ובתחנות טלוויזיה אירופיות אחרות, וצפו בו 135,000 אנשים.

מנצ'סטר יונייטד הייתה באחת התקופות הטובות בתולדותיה, אז כונו שחקניה "תינוקות באזבי", בזמן הקמת המפעל, וזכתה בשתי אליפויות ליגה והעפילה לגמר הטורניר ולגמר גביע ה-FA ב-1957. יונייטד נחשבה אז כאחת המועמדות ליטול מריאל את תוארה. בדרך חזרה ממשחק הגומלין של רבע הגמר מול הכוכב האדום בלגרד, שבעקבותיו העפילה יונייטד לחצי הגמר, המטוס שנשא את השחקנים והצוות המלווה התרסק בשדה תעופה במינכן. האסון האווירי במינכן גבה את חייהם של שמונה שחקנים, ובכך מנע מיונייטד להוות יריב משמעותי לדומיננטיות של ריאל.

הקבוצה הראשונה שהצליחה להדיח מהטורניר את ריאל הייתה יריבתה הגדולה ברצלונה, והיא עשתה זאת בסיבוב הראשון של הטורניר בעונת 1960/61. ברצלונה הצליחה להעפיל עד למשחק הגמר, בו הפסידה לבנפיקה ליסבון. בנפיקה הגנה על תוארה גם בעונה שלאחר מכן, שבה הוביל אותה מריו קולונה ממוזמביק והצטרף אליה אוסביו. בנפיקה העפילה לגמר שלישי ברציפות ב-1963, אך הפסידה בו למילאן. ב-1964 וב-1965 זכתה בטורניר אינטר, יריבתה העירונית של מילאן, לאחר שגברה על ריאל מדריד ועל בנפיקה. 

ריאל הצליחה להדיח את אינטר בחצי הגמר של 1966, וזכתה בטורניר בפעם השישית לאחר שגברה על פרטיזן בלגרד באצטדיון הייזל שבבריסל. פרנסיסקו חנטו הוא השחקן היחיד מריאל שזכה בכל ששת הטורנירים.

סלטיק הייתה לקבוצה הבריטית והצפון אירופית הראשונה שזכתה בטורניר, לאחר שגברה על אינטר בתוצאה 2 - 1 בגמר שנערך בליסבון, ושחקניה באותה תקופה כונו "האריות מליסבון". סלטיק היא הקבוצה היחידה שזכתה בטורניר כאשר כל שחקניה נולדו באזור הסמוך לאצטדיון שלה.

עשר שנים לאחר האסון במינכן הייתה מנצ'סטר יונייטד לקבוצה האנגלית הראשונה שמנצחת בגמר, לאחר שגברה על בנפיקה 4 - 1 לאחר הארכה במשחק שנערך באצטדיון ומבלי. מאט באזבי, מאמן היונייטד בזמן האסון, שרד למרות הפציעות הקשות שספג והיה המאמן של הקבוצה גם בגמר זה, בנוסף לשני ניצולים אחרים - בובי צ'רלטון (שהבקיע שני שערים בגמר) וביל פולקס. בנפיקה הייתה קרובה לנצח את המשחק, אך אוסביו החמיץ בעיטה לשער בשניות האחרון לזמן הרגיל של המשחק.

שלוש זוכות ואסון הייזל
בעשור שלאחר זכיית היונייטד רק שלוש קבוצות זכו בטורניר, כל אחת שלוש פעמים, והעפילו באופן קבוע לשלבים המתקדמים. הקבוצה הראשונה שעשתה זאת הייתה אייאקס אמסטרדם ההולנדית, שהפסידה למילאן בגמר של 1969. לאחר הזכייה של פיינורד ב-1970 הצליחה אייאקס לזכות בשלוש אליפויות רצופות (ניצחונות על פנאתינייקוס, אינטר ויובנטוס) כשהיא משחקת בסגנון הטוטאל פוטבול בהנהגתם של יוהאן קרויף, רוד קרול, יוהאן ניסקנס, ארי האן, ופיט קייזר.

כל אחד מהשחקנים הללו היה יכול לשחק במגוון עמדות ותפקידים, כולל חילופים בין חלוצים למגנים. שיטת המשחק הזו פותחה על ידי ריינוס מיכלס ושופרה על ידי סטפן קובץ', ועד לעזיבתו של קרויף לברצלונה ב-1973 נראה היה כי לא ניתן לגבור על אייאקס שהשתמשה בה. ב-20 השנים שלאחר מכן לא זכתה אייאקס להצלחות רבות בטורניר.

באיירן מינכן הייתה הקבוצה הבאה שזכתה בטורניר, ועשתה זאת שלוש פעמים ברציפות בין 1974 ל-1976. מנהיג הקבוצה באותה תקופה היה פרנץ בקנבאואר, ולצידו שיחקו ספ מאייר, גרד מילר, אולי הנס ופול ברייטנר. באיירן הוסיפה שינויים משל עצמה לטוטאל פוטבול ההולנדי. היא גברה על אתלטיקו מדריד במשחק חוזר ב-1974, על לידס יונייטד במשחק מתוח בפארק דה פראנס ב-1975, ועל איי אס סנט אטיין במשחק שנערך בגלאזגו ב-1976. באיירן לא הצליחה לשחזר את הצלחתה לאחר הגמר בסקוטלנד, ולא זכתה בתואר במשך עשרים וחמש שנים.

בשנת 1977 זכתה ליברפול לראשונה בתולדותיה, ופתחה ברצף של שש זכיות אנגליות רצופות בגביע, ושבע זכיות מתוך שמונה אפשריות. היא גברה על בורוסיה מנשנגלדבך בתוצאה 3 - 1 ברומא, וב-1978 הייתה לקבוצה הבריטית הראשונה שזוכה בגביע פעמיים ברציפות, לאחר שגברה על קלאב ברוז' הבלגית במשחק שנערך בוומבלי.

ליברפול הודחה בסיבוב הראשון של הטורניר ב-1979, ובמקומה זכתה בתואר נוטינגהאם פורסט לאחר ניצחון בגמר במינכן על מאלמה השבדית, ובהדרכתו של המאמן הידוע בריאן קלוג. כעבור שנה היא ניצחה את המבורג בסנטיאגו ברנבאו, ובך הפכה לזוכה היחידה בטורניר עם יותר ניצחונות בו מאשר אליפויות בליגה המקומית.

ליברפול הצליחה להעפיל לגמר של 1981, שנערך בפריז, וגברה בו על ריאל מדריד בתוצאה 1 - 0. כעבור שנה זכתה בגביע אסטון וילה, לאחר שגברה בגמר ברוטרדאם על באיירן מינכן. המבורג הצליחה לזכות בגביע בשנה שלאחר מכן בעקבות ניצחון על יובנטוס, ולמנוע זכייה אנגלית בתואר לראשונה מזה שבע שנים.

ליברפול חזרה וזכתה בתואר ב-1984 לאחר ניצחון על רומא, והייתה לקבוצה הראשונה מאז ריאל מדריד בשנות ה-50 שזוכה בגביע ארבע פעמים. משחק זה זכור בשל התנהגותו של השוער ברוס גרובלאר מליברפול, שעשה מחוות גופניות מלגלגות לכיוונם של שחקני רומא לפני שבעטו לעברו את הכדור. היא הצליחה להעפיל לגמר גם בשנה שלאחר מכן, אך הפסידה בתוצאה 0 - 1 ליובנטוס (משער בפנדל של פלאטיני) במשחק שזכור בגלל מותם של 39 אוהדי יובנטוס באצטדיון הייזל.

בעקבות אסון הייזל הוחלט להשעות את כל הקבוצות האנגליות מתחרויות אירופיות למשך חמש שנים, ואילו על ליברפול, שאוהדיה נתפסו כאחראים לאסון, הוטלה השעייה של שנה נוספת. ההשעייה פגעה רבות בהצלחתן של קבוצות הכדורגל האנגלי, שנאבקו להותיר את חותמן לאחר ששבו מההשעייה. רק כעבור 14 שנים מהאסון הצליחה קבוצה אנגלית לשוב ולזכות בתואר.

לאחר האסון
הרחקת הקבוצות האנגליות גרמה לסיום תקופת הדומיננטיות שלהן בטורניר. בשלוש השנים שלאחר האסון זכו בטורניר שלוש קבוצות חדשות: סטיאווה בוקרשט ב-1986 (עם ניצחון על ברצלונה בגמר), פורטו ב-1987 (עם ניצחון 2:1 על באיירן מינכן אחרי שפיגרה 1:0) ו-פ.ס.וו. איינדהובן ב-1988.

מילאן הצליחה לזכות בתואר ב-1989, והגנה על זכייתה בשנה שלאחר מכן. הזכיות הללו ידועות בזכות משחקם של שלושת ההולנדים מרקו ואן באסטן, רוד חוליט ופרנק רייקארד. ב-1991 החמיצה מילאן את ההזדמנות לזכות בגביע שלישי ברציפות, והפסידה לכוכב האדום בלגרד שגברה על מרסיי בדו-קרב פנדלים לאחר שהגמר ביניהן הסתיים בתיקו 0 - 0. הגמר של 1991 היה היחיד בשנים 1989 עד 1998 שבו לא נטלה חלק קבוצה איטלקית. האיסור על הקבוצות האנגליות כבר לא היה בתוקף עם תחילת עונת 1990/1991, אך ליברפול (שזכתה באליפות אנגליה) לא הייתה יכולה להשתתף בטורניר כיוון שעליה הוטל עונש של שנה נוספת.

הקבוצות האנגליות חזרו לטורניר ב-1991, לאחר שחזרו להשתתף בעונה שלפני כן בטורנירים אחרים (מנצ'סטר יונייטד זכתה בגביע המחזיקות). אולם, הן לא זכו להצלחה רבה בחמש השנים שלאחר תום ההשעייה בגלל "חוק שלושת הזרים" שמנע מהן לשתף את שחקניהן הטובים ביותר.

קבוצות הסרייה א' האיטלקית העפילו לשבעה גמרים רצופים, אך ניצחו רק ב-2. בגמר של 1992, שנערך בוומבלי, גברה ברצלונה של המאמן יוהאן קרויף על סמפדוריה משער של רונאלד קומאן בהארכה, אחרי 0:0 בסיום 90 דקות.

לפני עונת 1992/1993 שונה שם המפעל ל"ליגת האלופות". מרסיי ניצחה בגמר של 1993 את מילאן, בתוצאה של 1:0, אך הושעתה מהמפעל בשנה שלאחר מכן בגלל שערוריית שחיתות, כיוון שאליפות צרפת נשללה ממנה לאחר שהתברר כי טאפי ביצע עבירות בספרי החשבונות שלה. מרסיי היא הקבוצה הצרפתית היחידה עד כה (2011) שזכתה בטורניר.

ב-1994 גברה מילאן על ברצלונה בתוצאה 4 - 0, וזאת למרות שלפני המשחק נחשבה כבעלת סיכויים נמוכים לנצח בגלל היעדרם של שחקני מפתח בהגנה. מרסל דסאי, מגן מילאן, שיחק במרסיי כשזו גברה על הקבוצה האיטלקית ובכך קבע שני תקדימים: הוא היה השחקן הראשון שזוכה בתואר במשך שנתיים רצופות עם שתי קבוצות שונות, והוא היה גם השחקן הראשון שמנצח עם קבוצה אחת, עובר לקבוצה השנייה ואז מנצח גם איתה.

מילאן העפילה גם לגמר שלישי ברציפות ב-1995, אך הפסידה בתוצאה 0 - 1 לאייאקס אמסטרדם ששיחקה עם החלוץ בן ה-19 פטריק קלייברט. היה זה הניצחון הראשון של הקבוצה ההולנדית מאז 1973, אז ניצחה בשלושה גמרים ברציפות, וחלק משמעותי מהסגל שהוביל את אייאקס לניצחון בגמר שיחק גם במדי נבחרת הולנד. אייאקס העפילה גם לגמר של 1996, אך הפסידה ליובנטוס בדו-קרב פנדלים אחרי 1:1 בסיום 90 דקות.

לאחר קבלת חוק בוסמן
בתקופה זו נאלץ עולם הכדורגל להסתגל לשינויים הרדיקליים שנכנסו לתוקף בגלל חוק בוסמן, שלפיו שחקנים לאחר תום חוזה רשאים לעבור לקבוצות אחרות ללא צורך לשלם סכום העברה תמורת כרטיס השחקן שלהם. המשמעות המרכזית של החוק עבור קבוצות ליגת האלופות הייתה ביטול מכסת השחקנים הזרים ממדינות האיחוד האירופי, כיוון שהם לא נחשבו יותר לזרים ויכלו לשחק בחופשיות בכל אחת ממדינות האיחוד.

בורוסיה דורטמונד תחת אימונו של המאמן אוטמר היצפלד זכתה בגביע היחיד בתולדותיה ב-1997 לאחר שניצחה את מנצ'סטר יונייטד בחצי הגמר ואת האלופה המכהנת יובנטוס בגמר בתוצאה של 3:1, וזאת למרות שנחשבה כבעלת סיכויים נמוכים לנצח בגמר.

כעבור שנה החליטה אופ"א לאפשר גם לקבוצות שסיימו במקום השני בליגה שלהן להתחרות בטורניר. הבסיס להחלטה זו היה הרצון לכלול קבוצות בכירות נוספות ובכך להגביר את הפופולריות של הטורניר. למרות השינוי הייתה זו ריאל מדריד, אלופת ספרד, שזכתה בגביע ראשון מאז 1966 לאחר שניצחה את יובנטוס שהעפילה לגמר שלישי ברציפות.

עונת 1998/1999 זכורה בתור עונת ה"טרבל" של מנצ'סטר יונייטד. יונייטד סיימה ללא הפסד את משחקי הבית המוקדם שכלל את ברצלונה ובאיירן מינכן, ואז הדיחה את האיטלקיות אינטר ויובנטוס. לפני הגמר זכתה היונייטד באליפות הפרמייר ליג ובגביע ה-FA. הקפטן רוי קין היה מושעה מהגמר, והחליף אותו השוער הדני פיטר שמייכל ששיחק את משחקו האחרון בקבוצה.

באיירן מינכן, יריבת היונייטד, הייתה מועמדת גם כן לזכייה בטרבל והצליחה להוביל במשחק כבר לאחר שש דקות בעקבות שער של מריו באסלר. נראה היה כי באיירן תנצח במשחק, וכאשר השופט פיירלואיג'י קולינה הורה על תוספת זמן של שלוש דקות כל השחקנים (כולל שמייכל) נעו לעבר רחבת העונשין של באיירן לפני שדייוויד בקהאם בעט את בעיטת הקרן. מהלך זה הוכיח את עצמו לאחר שהמחליף טדי שרינגהאם הצליח להבקיע את שער השוויון. כדקה לאחר מכן בעט בקהאם קרן נוספת, שבאמצעותה בישל שרינגהאם את שער הניצחון לאולה גונאר סולשייר הנורבגי. אלכס פרגוסון, מאמן היונייטד, אמר בראיון שלאחר המשחק "כדורגל, לעזאזל", בציטוט שמסמל את אותו הגמר. הייתה זו זכייתה הראשונה של יונייטד מאז 1968, והראשונה של קבוצה אנגלית מאז ליברפול ב-1984.

שנות ה-2000
בעונת 1999/2000 הוכנסו הקלות חדשות בתנאי הכניסה לליגת האלופות, כאשר שלושת הליגות הראשונות בדירוג אופ"א (לה ליגה הספרדית, סרייה א' האיטלקית והבונדסליגה הגרמנית) שלחו ארבע נציגות כל אחת, ואילו שלושת הבאות בדירוג (הפרמייר ליג האנגלית, ליגה 1 הצרפתית וליגת העל ההולנדית) שלחו שלוש נציגות כל אחת.

בעונה זו חזרו הקבוצות הספרדיות לשלבים המתקדמים של הטורניר. לליגה הספרדית היו שלוש נציגות בחצי הגמר (ריאל מדריד, ברצלונה וולנסיה). הגמר בין ריאל מדריד לוולנסיה היה הראשון בהיסטוריה של הטורניר שבו שיחקו שתי קבוצות מאותה מדינה. בדרך לגמר הדיחה ריאל את האלופה מנצ'סטר יונייטד ברבע הגמר ואת סגניתה באיירן מינכן בחצי הגמר. בגמר עצמו ניצחה ריאל בתוצאה 3 - 0.

ולנסיה העפילה לגמר שני ברציפות והפסידה גם בו, הפעם לבאיירן מינכן שהדיחה את האלופה ריאל מדריד בחצי הגמר. המשחק הסתיים בתיקו 1 - 1, ודו-קרב הפנדלים בתוצאה 5 - 4 לטובת הגרמנים. בזכות הניצחון היה אוטמאר היצפלד מבאיירן למאמן הראשון שזוכה בטורניר עם שתי קבוצות, לאחר שב-1997 עשה זאת עם בורוסיה דורטמונד.

ריאל התמודדה בגמר של 2002 מול באייר לברקוזן, שהייתה הקבוצה הראשונה שמעפילה לגמר מבלי לזכות קודם לכן באליפות מקומית. הנהלת ריאל הנהיגה באותה תקופה מדיניות של החתמת כוכב כדורגל ("גלקטיקו") בכל שנה, ובאותה עונה היה זה זינדין זידאן שעבר לשורותיה תמורת 71 מיליון לירות שטרלינג. זידאן הגשים את הציפיות שתלו בו והוביל את ריאל לניצחון 2 - 1 ולזכייה תשיעית בתואר, לאחר ניצחון בחצי הגמר על ברצלונה. ספרד שוב נהנתה מדומיננטיות בחצי הגמר בפעם השלישית ברציפות, וזכייתה של ריאל הייתה השלישית בתוך חמש עונות.

הקבוצות האיטלקיות שבו לשלבים המתקדמים של הטורניר בעונה שלאחר מכן, וזאת ששפל המדרגה מבחינתן היה אפס נציגות ברבע הגמר של 2002. בגמר של 2003, שנערך באולד טראפורד במנצ'סטר, גברה מילאן על יובנטוס בתוצאה 3 - 2 בדו-קרב פנדלים, לאחר 0 - 0 בתום תשעים הדקות. ניצחון זה היה סמלי עבור הקפטן המנצח פאולו מלדיני, שהניף את הגביע 40 שנים בדיוק לאחר שאביו צ'זארה הניף את הגביע בלונדון. קלארנס סיידורף זכה בטורניר בפעם השלישית, לאחר שקודם לכן עשה זאת עם אייאקס (1995) וריאל מדריד (1998).

בגמר של 2004 גברה פורטו על מונאקו בתוצאה 3 - 0. שתי הקבוצות לא היו מועמדות כלל להעפלה לגמר, ובדרך הצליחו להדיח את מנצ'סטר יונייטד, ריאל מדריד וצ'לסי. עונה אחת לפני הזכייה הצליחה פורטו לזכות בגביע אופ"א. הרוסי דמיטרי אלניצ'ב היה לשחקן השלישי (מלבד רונלד קומאן ורונאלדו) שהבקיע בשני גמרים אירופיים שונים ברציפות, ואילו ויטור באיה היה לשחקן העשירי שזוכה בכל שלושת התארים האירופיים האפשריים.

ליברפול של המאמן רפא בניטז העפילה לגמר של 2005, לראשונה מאז אסון הייזל ב-1985. יריבתה מילאן העפילה לגמר שני בתוך שלוש שנים. במחצית הראשונה של המשחק הובילה מילאן בתוצאה 3 - 0 משער של מלדיני ושניים של הרנן קרספו, אך במחצית השנייה השוותה ליברפול משערים של סטיבן ג'רארד, ולדימיר שמיצר וצ'אבי אלונסו, ובכך כפתה הארכה. בזמן ההארכה הציל השוער הפולני דודק שני שערים מרגליו של אנדריי שבצ'נקו, ובדו-קרב הפנדלים שנערך בסיום ההארכה הציל שני פנדלים שבזכותם ניצחה ליברפול. ליברפול סיימה באותה עונה רק במקום החמישי שלא מקנה מקום בטורניר, אך בעקבות פסיקה מיוחדת של אופ"א נקבע כי הזוכה בטורניר תשתתף בו בשנה שלאחר מכן בכל מקרה.

בחצי הגמר של 2006 התמודדו ויאריאל, ארסנל, מילאן וברצלונה. ארסנל גברה על ויאריאל 1 - 0 בהייבורי, ובמשחק הגומלין בספרד הצליחה להשיג תיקו 0 - 0 שבזכותו העפילה לגמר ראשון בתולדותיה. בחצי הגמר השני הדיחה ברצלונה את מילאן. בגמר, שנערך ב-17 במאי בסטאד דה פראנס, הפך יינס להמן מארסנל לשחקן הראשון אי פעם שמורחק בכרטיס אדום לאחר שהכשיל את סמואל אטו מחוץ לרחבת העונשין, אם כי החלטה זו הייתה שנויה במחלוקת כיוון שהוא כבר לא החזיק בכדור ברגליו. למרות זאת הצליחה ארסנל לעלות ליתרון משער של סול קמפבל בדקה ה-37 לאחר הגהת כדור חופשי של תיירי הנרי, והצליחה להחזיק בו לאורך רוב המחצית השנייה. אטו השווה בדקה ה-76 מבישול של המחליף הנריק לארסון. חמש דקות לאחר מכן מסר שוב הנריק לארסון את הכדור לז'וליאנו בלטי, שהכניע את השוער המחליף של ארסנל מנואל אלמוניה והעניק את הניצחון לברצלונה.

ב-23 במאי 2007 נערך משחק הגמר בין ליברפול למילאן, בפעם השנייה בתוך שלוש שנים. מילאן ניצחה בתוצאה 2 - 1 מצמד של פיליפו אינזאגי, וליברפול הצליחה רק לצמק בדקה ה-89 משער של דירק קויט. בדרך לגמר הדיחה ליברפול את איינדהובן ברבע הגמר ואת צ'לסי בחצי הגמר. מילאן הדיחה ברבע הגמר את באיירן מינכן, ובחצי הגמר את מנצ'סטר יונייטד (עם הפסד באולד טראפורד 3:2 כש בדקה ה -5' פיגרה 1:0 משער עצמי של שוערה של מילאן דידה ואחר כך הובילה 2:1 מצמד של קאקא (22,37) ואז צמד של וויין רוני (68,89) קבע את תוצאת המשחק, אך מילאן החזירה עם 3:0 ענק בסן סירו) שנחשבה אז כמועמדת המובילה לזכייה בתואר.

בגמר של 2008, שנערך באצטדיון לוז'ניקי במוסקבה, התמודדו צ'לסי ומנצ'סטר יונייטד. היה זה הגמר הראשון בתולדות הטורניר שבו התמודדו שתי קבוצות אנגליות. יונייטד הובילה במחצית הראשונה משער של כריסטיאנו רונאלדו בדקה ה-26. סדרה של טעויות בהגנת היונייטד אפשרה לפרנק למפארד להשוות את תוצאת המשחק בדקה האחרונה של המחצית. למרות ששתי הקבוצות הגיעו להזדמנויות אחדות במחצית השנייה התוצאה נותרה 1 - 1, ובסופו של דבר המשחק עבר להכרעה בדו-קרב פנדלים. שתי הקבוצות הבקיעו את שתי הבעיטות הראשונות, אך הבעיטה של כריסטיאנו רונאלדו נעצרה על ידי פטר צ'ך. אולם, הקפטן ג'ון טרי החמיץ את הבעיטה שלו ואת ההזדמנות לנצח עבור צ'לסי את המשחק. בסיבוב הבעיטות השני הבקיע ראיין גיגס, ואילו אדווין ואן דר סאר מנע מניקולא אנלקה להבקיע ובכך הבטיח את זכייתה של יונייטד בפעם השלישית.

ב-27 במאי 2009 נערך בסטאדיו אולימפיקו שברומא משחק הגמר בין ברצלונה למנצ'סטר יונייטד, שקודם לכן זכו בדאבל במדינתן. ברצלונה עלתה ליתרון של 1 - 0 משער של סמואל אטו במחצית הראשונה לאחר בישול של אנדרס אינייסטה, ובמחצית השנייה בישל צ'אבי לליאונל מסי את השער השני והאחרון במשחק. בכך הייתה ברצלונה לקבוצה הספרדית הראשונה שמשלימה זכייה בכל שלושת התארים הבכירים באותה עונה (טרבל). ז'וזפ גוארדיאולה, מאמן ברצלונה, היה למאמן הצעיר ביותר שזוכה בטורניר. ב-22 במאי 2010 נערך גמר ליגת האלופות באצטדיון סנטיאגו ברנבאו במדריד בין אינטר מילאנו האיטלקית ובאיירן מינכן הגרמנית, שהסתיים בניצחון 2 - 0 לטובת אינטר מצמד של הארגנטיני דייגו מיליטו. אינטר השלימה זכייה בטרבל בסיכום עונת , והייתה לקבוצה השנייה ברציפות שעושה זאת בליגת האלופות. ב-26 במאי 2011 נפגשו באצטדיון ומבלי שבלונדון ברצלונה ומנצ'סטר יונייטד. ברצלונה ניצחה 3 - 1 משערים של פדרו רודריגז, ליאונל מסי ודויד וייה, אל מול שער שוויון זמני של ויין רוני, ובכך השלימה זכייה שנייה בגביע בתוך שלוש שנים ושלישית בתוך שש שנים.

טבלה מסכמת וסטטיסטיקות

זכיות בגמר לפי קבוצה

הופעות בגמר לפי מדינה

קישורים חיצוניים
* , אופ"א, אוקטובר 2004




פרויקט השו"ת (בשמו הרשמי: מאגר היהדות הממוחשב) הוא כינוי לתוכנית ליצירת מאגר מידע ממוחשב של כתבים יהודיים תורניים עם דגש על ספרות הלכתית וספרי שאלות ותשובות (שו"ת), ופיתוח מנוע חיפוש המאפשר אחזור מידע מהמאגר על פי מילות חיפוש. הפרויקט החל בשנות השישים של המאה ה-20 במכון ויצמן והיה מהראשונים בעולם לשמירה דיגיטלית של טקסט שלם לצורך חיפוש בו. כיום הוא מובל על ידי אוניברסיטת בר-אילן. הפרויקט זכה בפרס ישראל לספרות תורנית לשנת תשס"ז. הכינוי "פרויקט השו"ת" משמש כיום גם ככינוי לתכנה המכילה את המאגר עצמו.

ההיסטוריה של הפרויקט
הפרויקט נהגה על ידי פרופ' אביעזרי פרנקל ממכון ויצמן למדע בשנת 1963 כמענה לשאלה במה יוכל לתרום המחשב ליהדות שנשאל במהלך ביקור בארצות הברית, והוא קיבל תמיכה כספית ראשונית מראשי מכון ויצמן. פרנקל החל להכניס למחשב שאלות ותשובות מספרות השו"ת באופן שיאפשר חיפוש בכל הטקסט כדי למצוא תשובות בהן נמצאות מילים מבוקשות. הספר הראשון שהוקלד היה חלק משו"ת הריב"ש, מכיוון שצוות חוקרים באוניברסיטה העברית מיפתחו את הספר, ופרופ' פרנקל רצה לראות את עליונות שיטתו בהשוואה בין שתי השיטות.

הקמת פרויקט השו"ת היה שינוי כיוון ממגמת השימוש במפתחות נושאיים מפורטים שהיה נהוג עד אז, והיו שפקפקו במעשיות של הרעיון בגלל ההיקף המוגבל של זיכרון המחשב באותה תקופה . היו גם שחששו שהשימוש בפרויקט יגרום ללימוד בישיבות להיות קל מדי, ללא היגיעה הנדרשת. חשש אחר היה שהפרויקט ינגיש את הספרות היהודית לאנשים שאינם בעלי רקע נדרש והם ישתמשו במקורות שנכתבו במקור עבור רבנים באופן לא נכון. למרות החששות הפרויקט זכה לתמיכה, בין השאר של פרופ' סיני דויטש, פרופ' מנחם צבי קדרי, פרופ' הראל-פיש והשופט יעקב בזק. גם הפוסק הרב משה פיינשטיין שחשש ממיחשוב כתביו, נתן את ברכתו לעניין ושמח בהכללת כתביו בפרויקט.

בשנת 1966 עבר פרנקל לאוניברסיטת בר-אילן ולקח אתו את הפרויקט.  בשנת 1966 הצטרף יעקב שויקה אז דוקטורנט באוניברסיטה העברית לפרויקט, בעיקר בפיתוח של אלגוריתמים בלשניים ומורפולוגיים שבצעו חיפוש של מילה גם על פי הטיותיה. בשנת 1974 פרנקל פרש מניהול הפרויקט, ושוויקה החליף אותו. בשנות ה-70 של המאה ה-20, חיפוש בפרויקט נעשה על ידי העברת שאלות לצוות של הפרויקט אשר הזינו אותן למחשב ולרוב לקח כמה ימים עד שהתשובה נתקבלה.  החל משנת 1979 התאפשרה גישה למאגר השו"ת באמצעות תקשורת מחשבים למחשב המרכזי של אוניברסיטת בר-אילן, שבו אוחסן המאגר. בין המזמינים קווי תקשורת היו צוות חוקרים מהאוניברסיטה העברית שניסו למפתח את ספרות השו"ת ואוניברסיטת הרווארד. עם התפתחות טכנולוגיית המחשוב נשמר תכולת המאגר על CD-ROM ומשנת 1990 החלו למכור את המאגר לציבור הרחב לשימוש עצמי במחשב אישי. מתקופה זאת הוספו למאגר התורני של פרויקט השו"ת ספרי יסוד של הספרות התורנית (תנ"ך, תלמוד, מדרשים, זוהר, משנה תורה, שולחן ערוך ומפרשיהם) ובהמשך נוספו מגוון גדול של ספרים תורניים ישנים וחדשים, כמו האנציקלופדיה התלמודית אשר נכללת בחלק מהמהדורות של מאגר פרויקט השו"ת. בסוף 2006 נפתח אתר אינטרנט המאפשר גישה למאגר דרך האינטרנט תמורת תשלום. בשנת 2007 כלל המאגר התורני של הפרויקט יותר מ-170 מיליון מילים ו-80 אלף שו"ת שונות.

בשנת 2007 זכה הפרויקט בפרס ישראל. את הפרויקט ייצגו בטקס פרנקל והראש האקדמי שלו יעקב שפיגל. היו שמחו על כך שיעקב שוויקה לא הוזמן לקבל את הפרס .

ראו גם
* מאגר תורני

קישורים חיצוניים
 באתר אוניברסיטת בר-אילן

*אביעזרי פרנקל,

*יעקב שויקה, 
*מאמרי ביקורת על פרויקט השו"ת, מאת מאיר בר-אילן:
*
*
*אורן צור,, באתר
*, באתר "ערוץ 7"
* אביעזרי פרנקל,, באתר "הצופה".
* 
* באתר פרס ישראל
*

הערות שוליים


 

בקולנוע ובטלוויזיה, מפיק הוא המנהל הראשי בהפקתו (ייצורו) של סרט קולנוע או סרט טלוויזיה.
תפקידו של המפיק הוא תפקיד ניהולי. בדרך-כלל יהיה המפיק איש עסקים בעל נסיון רב בתעשיית הקולנוע, אך לא בהכרח בעל ידע טכני במלאכת עשיית הסרט.
המפיק מלווה את הסרט בכל שלביו, מהרעיון הראשוני ועד להפצת הסרט המוגמר. המפיק הוא המנהל של כל בעלי התפקידים בסרט, ובסמכותו לגייס וכן ולפטר את הבמאי, השחקנים וכל איש צוות שהוא.

תפקידיו העיקריים של המפיק:

* לגייס ולארגן מימון לסרט
* לגייס, לנהל ובשעת הצורך - לפטר - אנשי צוות ושחקנים
* לתאם את עשיית הסרט בהיבט המנהלתי: תיאום רישיונות צילום במקומות ציבוריים, שינוע הצוות והציוד וכדומה
* לתאם את הפצת הסרט מול בתי קולנוע, ספריות וידאו וכדומה

לצד המפיק הראשי קיימים בדרך-כלל אנשי הפקה נוספים:

* מפיק בפועל (Executive producer). תפקיד זה קשה מעט להגדרה, ובדיחות רבות קיימות בתעשיית הקולנוע באשר לתפקידו המעורפל של המפיק בפועל. בדרך-כלל מדובר בנציג ראשי, ואולי אף מנכ"ל (מנהל כללי), של אולפן הקולנוע שבמסגרתו נעשה הסרט. תפקידו הראשי של המפיק בפועל הוא גיוס כספים למימון הסרט. לעתים ניתן קרדיט של מפיק בפועל לאנשים שתרמו כסף רב להפקה או שעזרו להפיץ את הסרט. השחקנית דרו ברימור, למשל, קיבלה קרדיט של מפיקה בפועל בסרט דוני דארקו (2001) מטעמים אלו. בסדרות טלוויזיה מקובל שהמפיק בפועל הינו הוגה הסדרה והתסריטאי הראשי.
* מפיק שותף (Associate producer). אחראי לניהול השוטף, היומיומי, של עשיית הסרט. תואר זה ניתן במקרים רבים לאישים שונים אשר תרמו בצורה זו או אחרת להבאת הסרט לעולם. בסרט הקומדיה סטייט ומיין (2000), בו מתוארת הפקת סרט קולנוע, מתואר בבדיחות תפקיד המפיק השותף כ"תואר אותו נותנים למזכירה במקום לתת לה העלאה במשכורת".
* מנהל הפקה (Production manager). המנהל הראשי של הצוות הטכני של הסרט. אחראי לתלבושות, לאיפור, לתפאורה, לציוד הצילום, התאורה והקול ולעיצוב הסט.
* עוזר מפיק (Co-producer).

עד לשנות ה-50 נהוג היה שלמפיק הקולנוע שליטה מוחלטת על כל היבטי הסרט, כולל ההיבט היצירתי. בשנות ה-50 חלה רפורמה ארגונית באולפני הקולנוע הגדולים בהוליווד, ומאז מקובל שהבמאי אחראי לניהול היצירתי. חיכוכים בין במאים ומפיקים בנושא זה אינם נדירים, ולמפיק, מתוקף היותו מנהל הסרט, זכות המילה האחרונה. בעבר קרה שבמאי קולנוע לא הסכימו לחתום את שמם על סרטים מסוימים, עקב סכסוך יצירתי עם המפיק או עקב חוסר שביעות רצון כללי מהתוצאה הסופית. במקרה זה נהוג היה שבמקום שמו האמיתי של הבמאי, יינתן קרדיט זה לאלן סמית'י (ראו ערך זה לפירוט בנושא).

המפיק הוא זה שמקבל את פרס "הסרט הטוב ביותר" בטקסים שונים, כגון טקס פרסי האוסקר.



רפידים, או בח"א 3, היה בסיס צה"ל בחצי האי סיני שהופעל לאחר כיבוש סיני על ידי צה"ל במלחמת ששת הימים. 

הבסיס הוקם על ידי מצרים אחרי נסיגת ישראל מסיני בעקבות מבצע קדש, כבסיס חיל האוויר המצרי ביר גפגפה. 

ערב מלחמת ששת הימים ביקר נאצר בבסיס זה והכריז: "אם רבין רוצה במלחמה, אהלן וסהאלן". בתחילת המלחמה הופצץ בסיס ביר גפגפה על ידי חיל האוויר הישראלי, ובהמשך נכבש  על ידי אוגדה 84 בפיקוד ישראל טל.

לאחר המלחמה הרחיב צה"ל את הבסיס, והפך אותו לבסיס הלוגיסטי העיקרי של מערב סיני, לצד בסיס חיל האוויר הישראלי (בח"א 3) ולצד מפקדת אוגדת סיני הסדירה. מרפידים יצאו גיחות חיל האוויר לתעלת סואץ ולהפצצות העומק במצרים במהלך מלחמת ההתשה. 

עם פרוץ מלחמת יום הכיפורים פיקד על הבסיס באופן זמני אליעזר כהן עד לשובו לארץ של אמיתי חסון ("שפן"). הבסיס הופצץ מדי פעם על ידי המצרים.

ישראל נסוגה מרפידים בינואר 1980, לאחר חתימת חוזה השלום עם מצרים.

בין מפקדי הבסיס נמנים: שייע לזרסון, יואל דן, אליעזר כהן, אמיתי חסון,  חיים נווה (1975-1976), צבי גוב-ארי (1976-1978).

שמו של הבסיס ניתן לו על שם רפידים, אחת מתחנות בני ישראל במדבר סיני בצאתם ממצרים. 

כ-8 ק"מ מבסיס רפידים היה ממוקם בסיס יב"א 511 ובו מערכות מכ"מ, גילוי ול"א.



מפיק מוזיקלי הוא המנהל הראשי של הפקה מוזיקלית, בדרך-כלל אלבום מוזיקה. 

תפקידו של מפיק מוזיקלי שונה מזה של מפיק קולנוע. תפקידו של המנהל המוזיקלי ניהולי פחות מאשר של מפיק הקולנוע שמעורבותו בתחום היצירתי פחותה. למפיק מוזיקלי תפקיד טכני מאוד, אשר תורם ישירות לעיצוב המוזיקה והתוצאה הסופית. מפיק מוזיקלי הוא לרוב מוזיקאי עתיר נסיון וידע בתחום; 

בהפקת שיר המפיק המוזיקלי מקבל מיוצרי השיר את המילים והלחן כשהם "עירומים", כשהם עדיין מהווים רעיון בסיסי במוחו של היוצר. תפקידו של המפיק הוא להקנות לשיר צורה סופית. המפיק מחליט על המקצב, כלי הנגינה, קולות השירה ואורך השיר (מספר החזרות על הבתים והפזמון והסדר בו הם יבואו); אכן, למפיק המוזיקלי השפעה מכרעת על הגוון הסופי של השיר. לאחר שהחליט המפיק על הפרטים הטכניים של השיר, מתפקידו ליישם את החלטותיו: עליו לארגן ולגייס נגנים (גם כשמדובר בלהקה, לרוב משתתפים נגנים נוספים בהקלטת האלבום; לעתים אף משתתפת תזמורת שלמה), לארגן כלי נגינה במקרה הצורך, לגייס זמרי ליווי, להדריך את הנגנים והזמרים, לתאם הקלטות וחזרות, לגייס טכנאי מוזיקה (בעיקר: איש מיקס ואיש מאסטר) ולהדריכם. לעתים מבצע המפיק בעצמו את התפקידים הטכניים (את ההקלטה והמיקס, אך כמעט אף פעם לא את המאסטר). יש מפיקים מוזיקליים המקפידים להיות גם בהופעות של האומנים לשם עיצוב הצליל של המופע (לדוגמה יעקב גלעד).

בניגוד למפיק קולנוע, למפיק מוזיקלי נגיעה מועטה בתחום העסקי והשיווקי של האלבום; למרות זאת, נושא זה שונה ממפיק למפיק.

מוזיקאים רבים, במיוחד בתחום הרוק האלטרנטיבי והכבד, מפיקים בעצמם את שיריהם ואלבומיהם. לעומתם, מפיקים רבים, לאחר שנים של עבודה "מאחורי הקלעים", הוציאו בעצמם אלבומים, שאותם הם כתבו ואותם הם מבצעים.

מפיקים פיתחו לאורך השנים "חתימה מוזיקלית" ייחודית - סגנון, אווירה וגוון המייחדים את הפקותיהם. לעניין זה חשיבות רבה בעולם המוזיקה, ובכל דיון על אלבום או שיר מסוים נידונה ההפקה המוזיקלית. אמירות כגון "הפקתו של בריאן אינו ניכרת בצליל החללי ובאפקטים המקוריים" (נאמר על האלבום Achtung Baby של U2) אינן נדירות, ומשקפות את השפעת המפיק על היצירה המוזיקלית.



אגג הוא דמות מקראית, אחרון מלכי העמלקים. 

האיזכור הראשון בתנ"ך של אגג הוא בברכת בלעם, שבה מברך בלעם את ישראל שממלכתם תינשא מעל זו של אגג

אגג היה מלך עמלק בעת ששאול המלך יצא למלא את מצוות השמדת עמלק בהנחיית הנביא שמואל. שאול לא ביצע את המצווה עד סופה כיוון שלא השמיד את רכוש עמלק ולא הרג את אגג, ועל כך שילם בכתרו.
 

 
אגג הוצא בסוף להורג על ידי שמואל, הדיאלוג בין שמואל הנביא לאגג מובלט בסיפור על רגעיו האחרונים של אגג: 
 
אגג חותם את חייו במילים "אָכֵן סָר מַר-הַמָּוֶת" (אכן הגיע זמני למות), 
ושמואל הנביא עונה לו: "כַּאֲשֶׁר שִׁכְּלָה נָשִׁים חַרְבֶּךָ, כֵּן-תִּשְׁכַּל מִנָּשִׁים אִמֶּךָ" (כשם שחרבך הפכה נשים לשכולות, כך תהפוך כעת אימך לשכולה).

אחרי מות אגג, עדיין נשארו עמלקים, נתון זה מספק לנו התנ"ך כשהנער העמלקי בא ומספר לדוד איך ראה ששאול נפצע ואז שאול ביקש ממנו להרוג אותו והנער אכן עשה זאת. דבר זה מציג אירוניה הטמונה בקשר בין אי השמדת העמלקים בידי שאול לבין העובדה שאחד מהם הרג אותו:

מאחר שעמלק הוא סמל האויבים של ישראל, גם מלכו נחשב כגדול האויבים של ישראל. ברוח זה מיוחס מוצאו של המן הרשע לאגג : "הָמָן בֶּן-הַמְּדָתָא הָאֲגָגִי". והפרשנים נחלקו בשאלה האם מדובר בצאצא גנטי ממש, או בבן במובן של ממשיך דרכו הרעיונית של אגג. לאחר אירועים אלו אין מסופר עוד דבר על קיומי של עמלק או על מלכם אגג, וניתן להניח כי לא חזרו לתפקד אחרי המפלה שנחלו בימי שאול. מספר פסוקים בספר דברי הימים מספרים על קבוצת לוחמים מבני שמעון אשר היכו את "שארית הפליטה לעמלק", כלומר - השמידו את אחרון העמלקים, ובכך כנראה הושמד סופית עם זה.

המדרש מספר כי בין נפילתו של אגג בשבי ובין הוצאתו להורג הפריד יום, אשר במהלכו הספיק אגג לקיים יחסי מין עם אישה כלשהי. בין צאצאי אישה זו, אומר המדרש, היה המן. כך מפרש המדרש את הצירוף "המן האגגי".

ראו גם
* מחיית זכר עמלק

הערות שוליים

קישורים חיצוניים
* 				




 
 
"ארס מוריינדי" ("אומנות המיתה") הוא שמם של שני טקסטים לטיניים בעלי קרבה, שמקורם בשנים 1415 ו-1450. טקסטים אלו מספקים עצות בנוגע לפרוטוקולים ולהליכי מוות טוב וכיצד "למות כיאות", על-פי התפישות הנוצריות בימי הביניים המאוחרים. הם נכתבו במאה ה-15 מתוך ההקשר ההיסטורי של השפעות אימת מגפת "המוות השחור" אשר פרצה 60 שנים קודם לכן, ומתוך התהפוכות החברתיות אשר התרחשו בסמוך לכך. הטקסטים היו פופולריים מאוד, תורגמו למרבית השפות המערב-אירופיות והיו הראשונים במסורת הספרות המערבית בקרב מדריכי המוות והמיתה.

בתחילה הייתה גרסה ארוכה, ומאוחר יותר גרסה קצרה המכילה אחת-עשרה גלופות כתמונות הדרכתיות, אשר ניתן היה להסבירן ולשננן בקלות.

הגרסה הארוכה
הגרסה הארוכה המקורית, אשר נקראה "טראקטטוס (או 'ספקולום') ארטיס בנה מוריינדי", נכתבה ב-1415 בידי נזיר דומיניקני עלום שם, ככל הנראה לבקשת מועצת קונסטנץ (1414 - 1418, גרמניה). זו נקראה על ידי רבים ותורגמה למרבית השפות המערב-אירופיות, ואף הייתה פופולרית מאוד באנגליה, בה שרדה מסורת ספרותית המבוססת עליה עד הוצאתם של ספרי הדת הקרויים "מחייה קדושה ומיתה קדושה" במאה ה-17, אשר היוו את "שיאה האומנותי" של מסורת ספרות המוות המנחמת, שתחילתה ב"ארס מוריינדי" (ננסי לי ביטי, 1970). עבודות אחרות הכלולות במסורת האנגלית כוללות את "דרך המיתה היאה" ו"משחת מאנס החולה". בנוסף, "ארס מוריינדי" נמנתה עם הספרים המודפסים הראשונים והופצה בקנה מידה רחב, בייחוד בגרמניה.

"ארס מוריינדי" מורכבת מששה פרקים:
#הפרק הראשון מסביר כי למיתה גם צד טוב, ומשמש לניחום האדם הגוסס ברעיון שמוות איננו דבר שיש לפחוד ממנו.
#הפרק השני מתאר את חמשת הפיתויים האורבים לאדם הגוסס, וכיצד להימנע מהם. אלו הם חוסר אמונה, ייאוש, חוסר סבלנות, גאווה רוחנית ותאוות בצע.
#הפרק השלישי מונה את שבע השאלות שיש לשאול את האדם הגוסס, לצד תנחומים הנגישים לו באמצעות כוחותיה הגואלים של אהבתו של ישו.
#הפרק הרביעי מביע את הצורך לחקות את חייו של ישו.
#הפרק החמישי פונה אל החברים ואל המשפחה ומתאר את כללי ההתנהגות הכלליים בזמן הימצאות על ערש דווי.
#הפרק השישי כולל תפילות הראויות להיאמר עבור האדם הגוסס.

הגרסה הקצרה
מקור הגרסה הקצרה ב-1450 לערך, בהולנד. מרביתה אימוץ פרקה השני של הגרסה הארוכה, והיא מכילה אחת-עשרה גלופות. עשר הגלופות הראשונות מחולקות לחמישה זוגות, כאשר כל צמד מביא תמונת שטן המציג אחד מבין חמשת הפיתויים ותמונה המציגה את התרופה ההולמת לכך. הגלופה האחרונה מתארת את האדם הגוסס בעודו מתקבל ככל הנראה לגן העדן, ואת השטנים שבים לגיהנום בבלבול.

הגרסה הקצרה הייתה פופולרית כמו הגרסה הארוכה, אך לא תורגמה לאנגלית.

חשיבות
הצורך להתכונן למותו של אדם רווח בספרות הימי-ביניימית באמצעות סצנות ערש דווי, אך טרם המאה ה-15 לא הייתה בנמצא מסורת ספרותית הנוגעת לאופן ההכנה למוות ולמשמעותו של מוות טוב וכיצד למות כיאות; הפרוטוקולים, הפולחנים והתנחומים המתלווים לאירוע זה נשמרו בדרך כלל לכומר. "ארס מוריינדי" הייתה תגובה חדשנית מצד הכנסייה להשתנות התנאים - מותם של המונים בתקופת "המוות השחור" שדילדל כמותית גם את הכמורה כך שנדרשו מספר דורות לשיקום מעמדה. הטקסטים והתמונות היוו את שירותיו של "כומר וירטואלי" עבור הציבור חסר ההכשרה - רעיון ש-60 שנים קודם לכן היה נתפש כפלישה שלא תעלה על הדעת לכוחות הכנסייה וכעת היה הכרחי בשל אי הימצאות מספיק כמרים לתמוך בגוססים הרבים ובבני משפחותיהם. "ארס מוריינדי" סיפקה את הדרכת הגוסס עבור אלו אשר חוו את איימי המאה ה-14 והמאה ה-15, בייחוד את "המוות השחור"; עבור אלו אשר תרו אחר דרכים להבדלת עצמם על ידי עשיית מעשים "יאים" בתרבות הערה יותר ויותר למעמד באירופה, בה האוכלוסייה הצטמצמה, אך שגשגה כתוצאה מכך.

מקורות

קישורים חיצוניים

*, מוצגות בצמדים ממוסגרים. גרמנית
* בספרדית עם הקדמה מאת א. מייקל ג'רלי, אוניברסיטת ג'ורג'טאון


עיבוד מתאר על-פי רוב את פעולת המרת דבר-מה מצורה אחת לאחרת על ידי סדרת פעולות מוסדרת ושגרתית בדרך כלל, כדרך פעולה של פס-יצור, דוגמת עיבוד חלב לגבינה.  


 




בגאומטריה חישובית, שילוש דלוני או "תילות דלוני" של קבוצת נקודות במישור הוא שילוש של קבוצת הנקודות (כלומר, חלוקה של הקמור של קבוצת הנקודות למשולשים כך שכל הנקודות בקבוצה הן קודקודים של המשולשים) כך שאף נקודה אינה נמצאת בתור המעגל החוסם אחד מהמשולשים. תכונה זו של השילוש הופכת אותו לאופטימלי, מבחינות מסוימות, משום שהיא מבטיחה שהמשולשים שירכיבו את השילוש יהיו עבים ושמנים, ולא ארוכים ודקים.

הגדרה פורמלית
ישנן מספר דרכים שקולות להגדיר שילוש דלוני עבור קבוצת נקודות במישור:
*זהו שילוש בו עבור כל משולש, המעגל החוסם אותו אינו מכיל אף נקודה מקבוצת הנקודות.
*זהו שילוש שהוא מקסימלי ביחס לשילושים האחרים מבחינת גודל הזווית הקטנה ביותר שבו. כלומר, כל המשולשים שבו קרובים ככל הניתן להיות שווי צלעות. מבחינה פורמלית, אם נתאים לכל שילוש וקטור <Math Formula> בו מסודרת לפי סדר עולה הזוויות של המשולשים בשילוש, שילוש דלוני יהיה זה שהוא מקסימלי על פי יחס הסדר הלקסיקוגרפי הנקבע על הווקטורים.
*זהו שילוש המתקבל מדיאגרמת וורונוי של קבוצת הנקודות על ידי חיבור בקו של כל שתי נקודות שתאי וורונוי שלהן סמוכים.

ההגדרה השלישית מספקת שיטה למציאת שילוש דלוני של קבוצת נקודות בזמן <Math Formula> על ידי מציאת דיאגרמת וורונוי של קבוצת הנקודות.

אם הנקודות נמצאות "במצב כללי" (כלומר, אין שלוש נקודות על אותו ישר, ואין ארבע נקודות על אותו מעגל), אז קיים שילוש דלוני יחיד. לעומת זאת, אם יש בקבוצה שלוש נקודות על אותו קו, לא קיים שילוש שאינו מנוון, ואם יש ארבע נקודות על אותו מעגל, השילוש אינו יחיד.

 


 


Caenorhabditis elegans (או בקיצור C. elegans) היא מין של נמטודה (תולעת עגולה) באורך של כ-1 מ"מ, אשר חיה באדמה בטמפרטורות פושרות. תולעת זו היא אחד מיצורי המודל הנחקרים ביותר בגנטיקה ובביולוגיה ההתפתחותית. חקר אורגניזם זה החל ב-1965 במעבדתו של סידני ברנר.

ה-C. elegans היא בעלת סימטריה דו-צדדית עם מעטפת מקוטיקולה, ללא סגמנטציה, עם ארבעה מיתרים אפידרמליים. היא מכילה מערכת של מספר איברים: מערכת עיכול, מערכת עצבים, מערכת רבייה ושרירים. ה-C. elegans ניזונה מחיידקים, כגון E. coli.

ה-C. elegans כאורגניזם מודל
אורגניזם זה משמש רבות כמודל בביולוגיה בשל הקלות הרבה והעלות הנמוכה שבהן ניתן להחזיק מספר רב של אורגניזמים בתנאי מעבדה. אורגניזם זה מתאים במיוחד לחלק התמיינות תאית. ה-C. elegans היא האורגניזם הרב-תאי הראשון שהגנום שלו רוצף ברובו, הריצוף החל ב-1998 והושלם סופית ב-2002. אורכו של הגנום הוא כמאה מיליון זוגות בסיסים (כשלושה אחוז מזה של האדם); ויש בו כ-19,000 גנים. ב-2003 רוצף הגנום של תולעת נוספת -C. briggsae. כך נוצרה האפשרות לבצע גנומיקה השוואתית בין שני המינים.

היתרון המדעי המשמעותי של ה-C. elegans הוא בכך שעל אף שזהו אורגניזם רב-תאי, הוא פשוט מספיק לחקר מעמיק. המקור ההתפתחותי של כל אחד מ-959 התאים שלו עבר מיפוי מלא (במקור ישנם 1,090 תאים, אך 131 מהם מתים בתהליך של אפופטוזה).  

בנוסף, ה-C. elegans היא אחד האורגניזמים הפשוטים ביותר בין בעלי מערכת עצבים. ל-C. elegans 302 תאי עצב ושני מנגנונים עצביים עיקריים האחראים לשתי התנהגויות מרכזיות של התולעת שנחקרו רבות: כמוטקסיס (תנועה לכיוון חומר כימי מסוים) ותרמוטקסיס (תנועה לכיוון מקור חום). בנוסף, לאחרונה הוכח שלתולעת זו יכולת למידה אסוציאטיבית בסיסית. 

ב-2002 פרס נובל לרפואה הוענק לסידני ברנר, רוברט הורוביץ וג'ון סלסטון על עבודתם בנושא מנגנון המוות התאי המתוכנן ב-C. elegans.

ב-2006 פרס נובל לרפואה הוענק לאנדרו פאייר וקראיג מלו על עבודתם בנושא מנגנון ה-RNAi ב-C. elegans.

ב-2008 פרס נובל לכימיה הוענק לאוסמו שימומרה, מרטין צ'לפי ורוג'ר טסיין על עבודתם בגילוי ופיתוח של GFP.  מרטין צ'לפי הדגים את השימוש ב-GFP בבעל חיים חי בעזרת C. elegans.

קישורים חיצוניים

*



פסיכופט צעיר הוא כינוי של העיתונאי רוגל אלפר שתחתיו הוציא אלבום אחד.

מילות האלבום מבודחות ועוסקות בצורה ביקורתית בטלוויזיה, תרבות הצריכה, חיי זוגיות משעממים, בורגנות וריקנות של חיים בגוש דן. הצליל הוא שילוב של רוק-גיטרות עם מקצבים מתוכנתים, בסגנון שדומה לזה של להקת הפה והטלפיים ששניים מחבריה - אסף גברון ורם אוריון אף השתתפו בהקלטה.

רשימת השירים
#טלוויזיה (04:05)
#מאנצ'יז (02:55)
#פסיכופט צעיר (04:15)
#ויזה (03:54)
#ערוץ הילדים (01:51)
#לאן נעלמו כל החבר'ה (02:43)
#תגיד גבינה (04:05)
#יששכר (05:18)
#אייטיז (03:38)
#לאן נעלמו כל החבר'ה (תלפיות רמיקס) (03:12)
#שורף את הריפוד (16:15)* Eternal Flame (רצועה נסתרת) *רכב עצור (רצועה נסתרת)

השתתפו באלבום
*רוגל אלפר - שירה, גיטרות, קלידים, הפקה מוזיקלית
*אסף גברון - תכנותים, קולות רקע, שירה, הפקה מוזיקלית
*רם אוריון - גיטרות, בס, הפקה מוזיקלית
*סטיב מאריוט - תופים
*רן שריג - עוזר הפקה
*דני פישוף - הפקה סאונד ומיקס
*דוד חוג'ה - עוזר טכנאי
*רונית שקד - עיצוב עטיפה

ראו גם
*הפה והטלפיים

קישורים חיצוניים
* 



האב אמיל שופאני (בערבית: أميل شوفاني, נולד ב-24 במאי 1947) הוא איש ציבור, מחנך, פעיל שלום ואיש דת ערבי-נוצרי בדרגת ארכימנדריט ב הפועל למען סובלנות, דו-קיום ושיח יהודי-נוצרי-מוסלמי. האב שופאני עוסק בהנחלת מורשת השואה לערביי ישראל כאמצעי להבנה ופיוס בין העמים, ובמסגרת זו הוביל מסע משותף של ערבים ויהודים למחנות ההשמדה בפולין.

ביוגרפיה
אמיל שופאני נולד בנצרת בשנת 1947. עם סיום לימודיו התיכוניים בסמינר סנט ג'וזף בנצרת, עסק שנים אחדות כפרח כמורה בפריז, שם למד פילוסופיה ותאולוגיה. בפריז גיבש את ההכרה כי הכנסייה הקתולית היא אוניברסלית ותפקידה לגשר בין מערב למזרח, ובין מסורת למודרניות. שם גם התוודע לראשונה לנושא השואה ומקומה המרכזי בחיי העם היהודי, והחל לעסוק בדיאלוג נוצרי-יהודי. 

בשנת 1971 חזר שופאני לישראל ושימש ככומר בכפרי הגליל. ב-1976 מונה למנהל קולג' סנט ג'וזף בנצרת, השייך לכנסייה היוונית-קתולית. בית הספר, הידוע גם כתיכון אל מוטראן, מחנך בני נוער ערבים בערכים של סובלנות ודו-קיום. בשנת 1988 השיק את תוכנית "חינוך לשלום, דמוקרטיה ודו-קיום", במסגרתה אירגן חילופי משלחות בין תלמידי בית ספרו לבין תלמידים יהודים מבית ספר התיכון ליד האוניברסיטה בירושלים.

אירועי אוקטובר 2000 חיזקו בלב האב שופאני את התחושה כי ביסוד העוינות בין יהודים לערבים בישראל עומדת בורות הדדית של שני הצדדים באשר להיסטוריה של הסבל ושל המצוקה בצד השני. לשיטתו, האמצעי להפחתת העוינות וקרוב הלבבות טמון בהתוודעות הדדית של שני הצדדים אל מוקדי הכאב של כל אחד מהם.

המסע לפולין
בשנת 2003, יחד עם הפעילה הישראלית, רות בר שלו (גור),יהודית פסטרנק המנהלת הלוגיסטית ואדמיניסטרטיבית של המסע ועמותת "נאס", אירגן שופאני והוביל משלחת משותפת של ישראלים, ערבים ויהודים, לביקור בפולין ובמחנות ההשמדה אושוויץ-בירקנאו. המשלחת מנתה כ-260 איש, כולל אישי ציבור משני המגזרים. אליהם הצטרפה קבוצה גדולה של צרפתים שכללה מוסלמים, נוצרים ויהודים, וכן ניצולי השואה. ארגון המשלחת והמסע והוצאתם המוצלחת לפועל זכו לתגובות חמות בציבור הישראלי-יהודי, ולתגובות מעורבות במגזר הערבי.

אותות ופרסים
האב שופאני זכה בפרס אונסק"ו לחינוך לשלום לשנת 2003. הוועדה ציינה בנימוקיה כי "גישתו האישית ומעשיו התאפיינו תמיד בדיאלוג, שלום וסובלנות, ובשאיפתו המתמדת לקירוב ערבים ויהודים". בינואר 2004 קיבל האב שופאני מידי נשיא המדינה, משה קצב, את עיטור הסובלנות לשנת 2003 של תנועת "סובלנות", יחד עם רות בר שלו. ביוני 2004 קיבל תואר דוקטור לשם כבוד מהאוניברסיטה העברית בירושלים. ב-2007 זכה לאות לגיון הכבוד שהעניק לו שגריר צרפת בישראל. באוגוסט 2008 היה בין מקבלי אות הגלבוע לדו-קיום. בדצמבר 2008 היה בין מקבלי מגן הנגיד לסובלנות מטעם מועדון רוטרי, במסגרת הכנס האזורי השנתי להבנה בינעדתית שהתקיים בחיפה.

קישורים חיצוניים
 מאתר מכללת אורנים 

, עמיר פריימן, באתר e-mago

הערות שוליים



 
פרדוקס בוחן הפתע הוא פרדוקס שנוצר בעת מלחמת העולם השנייה כאשר הרדיו בשבדיה הודיע לתושבים כי בשבוע הבא ייערך תרגיל הגנה אזרחית, ועד לתחילת התרגיל לא תהיה לתושבים אפשרות לדעת באיזה יום הוא ייתרחש. 

הפרדוקס
הפרדוקס ידוע בנוסחים שונים, וניתן להדגימו על ידי הסיפור הבא:

מורה נכנס לכיתה ומודיע לתלמידיו, כי באחד מימי השבוע הבא יתקיים בוחן פתע בתשע בבוקר, ועד לתחילת הבוחן לא תהיה לתלמידים אפשרות לדעת באיזה יום הוא ייתרחש.

התלמידים, בניסיון לדעת את מועד הבוחן, ערכו את הניתוח הבא:
* לא ייתכן שהבוחן ייערך ביום שישי, משום שאם הבוחן לא יתקיים עד יום חמישי, נדע בוודאות בסופו של יום חמישי שהבוחן יתקיים ביום שישי, וזאת בניגוד לקביעתו של המורה כי עד לתחילת הבוחן לא תהיה לנו אפשרות לדעת באיזה יום הוא ייתרחש.
* יום חמישי הוא אם כן היום האחרון שבו יכול הבוחן להתרחש. אם כך, לא ייתכן שהבוחן ייערך ביום חמישי, משום שאם הבוחן לא יתקיים עד יום רביעי, נדע בוודאות בסופו של יום רביעי שהבוחן יתקיים ביום חמישי, וזאת בניגוד לקביעתו של המורה כי עד לתחילת הבוחן לא תהיה לנו אפשרות לדעת באיזה יום הוא ייתרחש.
* באופן דומה נפסל גם יום רביעי, ואחריו יום שלישי, יום שני ויום ראשון. 
מסקנתם של התלמידים הייתה שבהתאם לתנאים שקבע המורה, הבוחן אינו יכול להתקיים, ולכן כלל לא טרחו להתכונן אליו. מה גדולה הייתה הפתעתם כאשר ביום שלישי נכנס המורה לכיתה והודיע על תחילתו של בוחן הפתע המובטח. איפה הטעות בניתוח שעשו התלמידים?

פתרון
השורש של הפרדוקס טמון במשמעות הסמנטית של המושג "בוחן פתע". בדיקה מדוקדקת של הפרדוקס תראה שהוא נוצר רק מכיוון שאנו מייחסים למושג "בוחן פתע" שתי משמעויות שונות בו זמנית.

ראשית, כאשר התלמידים מניחים שאם המבחן לא התקיים עד יום חמישי, הוא אינו יכול להתקיים ביום שישי, המשמעות שהם מייחסים למושג "בוחן פתע" היא זאת - "בוחן שלא ניתן לדעת בשום יום באיזה יום יתקיים". בוחן פתע שכזה אכן אינו אפשרי כאשר המבחן ניתן במסגרת זמן מוגבלת - תמיד יהיה ניתן לדעת עבור היום האחרון, ועבורו בלבד, שהבוחן בהכרח יתקיים בו אם הוא לא התקיים עד עתה. כלומר, "בוחן פתע" מושלם (כזה שמפתיע בכל יום) אינו אפשרי במסגרת זמן מוגבלת. על כן, התלמידים אכן מוכיחים שבוחן פתע מושלם אינו יכול להתקיים, אולם הם אינם מוכיחים מאומה עבור בחני פתע "מוגבלים", שמפתיעים בחלק מהזמן.

לאחר מכן, משניתן הבוחן ביום שלישי ועדיין היה "מפתיע", מייחסים התלמידים למושג "בוחן פתע" משמעות אחרת: "בוחן שכאשר ניתן, לא היה ניתן לדעת באיזה יום יתקיים". זוהי גרסה חלשה בהרבה של הבוחן ה"מושלם" שבה השתמשו התלמידים בהנחת האינדוקציה שלהם, מכיוון שכאן על הבוחן להיות מפתיע רק ביום ספציפי אחד, היום שבו הוא ניתן - ויום זה נתון לבחירתו השרירותית של המורה.

כלומר: הפרדוקס נגרם לכאורה מכיוון שהתלמידים מופתעים על ידי בוחן שאינו מפתיע תמיד. אין כאן כל סתירה, כמובן (כי הבוחן יכול להפתיע בחלק מן הזמן), ולכן הפרדוקס אינו פרדוקס של ממש.

בניסוח פורמלי יותר קרוי הפרדוקס בשם "פרדוקס האינדוקציה לאחור" (Backward Induction Paradox), והוא מופיע בצורתו זו בתורת המשחקים, בעת ניתוח של דילמת האסיר האיטרטיבית.

לקריאה נוספת
* 

קישורים חיצוניים
* מריוס כהן, ", גליליאו 104, אפריל 2007.


 
 
 
 
 
 
פיתוח תוכנה הוא תרגום הצרכים של משתמש או של יעד שיווקי למוצר תוכנה. פיתוח תוכנה הוא ברוב המקרים פיתוח מוצר חדש, המורכב מהנדסת תוכנה במשולב עם מחקר, ולעתים גם עם שיווק.

ישנן מתודולוגיות שונות לפיתוח תוכנה, חלקן מתבססות על פיתוח מתמשך של התוכנה, ואילו אחרות מתבססות על פיתוח בחלקים. רוב המתודולוגיות כוללות את צירוף של המרכיבים הבאים כחלק משלבי פיתוח התוכנה:
*מחקר שוק
*איסוף דרישות לפתרון עסקי מוצע
*ניתוח הבעיות
*קביעת תוכנית או עיצוב לפתרון תוכנה
*מימוש התוכנה
*בדיקות תוכנה
*פריסה
*תחזוקה ותיקון באגים

אל שלבים אלו מתייחסים לעתים בהכללה כמחזור פיתוח תוכנה (SDLC; software development lifecycle). גישות שונות בפיתוח תוכנה מיישמות את שלבים אלו בסדר שונה, או שונות בזמן המוקדש לכל אחד מהשלבים. רמת הפירוט של התיעוד הנוצר בכל אחד מהשלבים גם הוא עשוי להשתנות. כל אחד מהשלבים יכול להיעשות בתורו (מפל מים; waterfall) או עשויים לחזור על עצמם במספר סבבים או איטרציות (כגון Extreme Programming). גישה של פיתוח אקסטרים לרוב תכלול פחות השקעה בתכנון ותיעוד, ויותר זמן בתכנות ובפיתוח בדיקות אוטומטיות. כמו כן גישה כזו מעודדות בדיקות רציפות במהלך מחזור פיתוח התוכנה, ושמירה על מוצר עובד כל העת. גישה של מפל מים מנסה להעריך את מרבית הסיכונים ולתכנן תוכנית מפורטת של התוכנה לפני התחלת המימוש (הקידוד), ונמנעת משינויי עיצוב משמעותיים ותכנות מחדש בשלבים מאוחרים של מחזור פיתוח התוכנה.

לכל אחת מן המתודולגיות ישנם מגוון יתרונות וחסרונות, והגישה העדיפה לפתרון בעיה לרוב תלויה בסוג הבעיה. אם הבעיה מובנת היטב וניתן לתכנן פתרון מראש גישה של מפל מים עשויה להיות עדיפה. לעומת זאת אם הבעיה ייחודית ומבנה פתרון התוכנה איננו קל לתכנון, עשוי מודל האקסטרים להיות עדיף.

ראו גם
* מחקר ופיתוח
* פיתוח מוצר חדש
* הנדסת תוכנה

הערות שוליים



לירה ארץ ישראלית (בראשי תיבות לא"י) היה הכינוי הרווח בעברית של המטבע שהילך בארץ ישראל בתקופת המנדט הבריטי, ולאחר מכן השם הרשמי של המטבע במדינת ישראל עד שנת 1952. שמו הרשמי של המטבע בתקופת המנדט, כפי שהופיע על שטרי הכסף דאז, היה "פונט פלשׂתינאי (א"י)" (בערבית: جنيه فلسطيني באנגלית: Palestine pound). המטבע הונפק על ידי "מועצת המטבע של פלשתינה (א"י)" (Palestine Currency Board) החל משנת 1927, מועצה שהייתה כפופה למשרד המושבות הבריטי. לאחר הקמת מדינת ישראל קיבל בנק אנגלו פלשתינה את האחריות על הנפקת שטרות הכסף והמטבעות, ועל השטרות שהנפיק הופיע בעברית השם "לירה א"י" (השם בערבית ובאנגלית לא השתנה). הלא"י הייתה שווה בערכה ללירה שטרלינג הבריטית, וצמודה אליה.

הלא"י בתקופת המנדט

ב-1 בספטמבר 1927 החליפה הלא"י את הלירה המצרית בשטחי המנדט הבריטי בארץ ישראל. במהלך תקופה קצרה במלחמת העולם השנייה שימשה הלא"י כהילך חוקי גם בקפריסין. הלא"י הוחלפה רשמית בלירה הישראלית בישראל בשנת 1952, ובדינר הירדני בממלכת ירדן ב-1946, ובגדה המערבית ב-1951, ובלירה המצרית ברצועת עזה ב-1951.

הלירה הייתה מחולקת ל-1000 מיל (בערבית: مل, באנגלית: Mil). בציבור הייתה מקובלת גם חלוקה ל-100 גרושים (חלוקה שמקורה בלירה המצרית המחולקת ל-100 קרושים), כך ש-10 מילים נקראו "גרוש", אולם חלוקה זו לא הייתה רשמית. הונפקו מטבעות של מיל אחד ו-2 מילים מנחושת, מטבעות של 5, 10 ו-20 מילים מקופרניקל (סגסוגת נחושת וניקל) עם חור במרכזן (המטבע בן 10 מילים היה ידוע בתור "הגרוש עם החור"), ומטבעות של 50 מיל ו-100 מיל מכסף. בעקבות מלחמת העולם השנייה הוחלפו מטבעות הקופרניקל במטבעות מנחושת, ומטבעות הכסף במטבעות מקופרניקל. השטרות שהונפקו היו בני 500 מיל (חצי לירה), לירה אחת, 5, 10, 50 ו-100 לירות ארץ ישראליות. בבריטניה נהגה באותה תקופה חלוקה של הלירה שטרלינג ל-20 שילינג, ל-240 פני, או ל-960 פרת'ינג, אבל שיטה זו לא הונהגה בארץ ישראל ובמקומה הועדפה השיטה העשרונית. אף על-פי כן, נהוג היה לכנות מטבעות של 50 מיל בשם "שילינג" כיוון שהיו שווים בערכם לשילינג האנגלי.

הלא"י בראשית תקופת המדינה

לפני הקמת המדינה, התכוננו מוסדות היישוב גם להנפקת מטבע למדינה שתוקם. בנק אנגלו-פלשתינה היה המוסד הפיננסי של היישוב, ויושב ראש מועצת המנהלים של הבנק, אליעזר זיגפריד הופיין, הצליח להשיג את הסכמת חברת "אמריקן בנקנוט קו'" בארצות הברית להדפיס שטרות כסף למדינה שאינה קיימת. השטרות לא כללו את שם המדינה, והציון שהם מהווים הילך חוקי ("מטבע חוקית לתשלום כל סכום שהוא") הודפס מאוחר יותר בהדפסת רכב. מאחר שטרם נקבע שם למדינה ולמטבע שלה, נכתב על השטר "בנק אנגלו-פלשתינה ישלם למוכ"ז לירה א"י אחת" (או סכום העריך), ונוסף הכיתוב: "הבנק יקבל את השטר הזה לשם תשלום בכל חשבון שהוא". על השטרות הודפסו חתימותיהם של ז' הופיין ואהרן ברט.

עריכי השטרות היו: 500 מיל (חצי לירה), לירה א"י אחת, 5, 10, ו-50 לירות א"י. השטרות הובאו לארץ בחודש יולי 1948, וביום 17 באוגוסט 1948 הוכרזו על פי חוק כהילך חוקי. ב-1 במאי 1951 הועברה כל הפעילות של בנק אנגלו-פלשתינה לבנק החדש שירש אותו, "בנק לאומי לישראל בע"מ", ולאחר כשנה, (ביוני 1952), הוחלפו שטרות בנק אנגלו-פלשתינה בשטרות חדשים של בנק לאומי, שננקבו במטבע לירה ישראלית (ל"י). החלפת המטבע לוותה במלווה חובה של 10% מן הסכומים שהומרו (לרבות חשבונות עובר ושב).

ראו גם
*לירה ישראלית

קישורים חיצוניים
*
*, באתר בנק ישראל
* (באנגלית)


 
 

פרובינקיה רומית היה שמה של יחידה מנהלתית בתחום שלטון החוץ של הרפובליקה הרומית ולאחר מכן של הקיסרות הרומית. כל השטחים שהיו תחת שליטת המדינה הרומית מחוץ לחצי האי האפניני חולקו למספר פרובינקיות, בצורה שאפשרה לרומא לשלוט על שטחים נרחבים אלה. שמות הפרובינקיות, מספרן, ושטחם השתנו לאורך ההיסטוריה של רומא, בייחוד לאחר המעבר משלטון הרפובליקה לשלטון הקיסרות. 

בהוראתו המקורית שימש המונח "פרובינקיה" לציון מרחב סמכות של פקיד שלטון או מצביא. מרחב זה לא היה בהכרח מרחב גאוגרפי. ברבות הימים נעשה שימוש נפוץ יותר במונח לציון הוראתו הגאוגרפית-מנהלית.

בפרובינקיה משל בדרך כלל פוליטיקאי רומי בעל מעמד סנאטורי, כלומר קונסול או פראיטור לשעבר, שכיהן כנציב בפרובינקיה מתקוף היותו פרומגיסטראט.

בתקופת הרפובליקה הרומית מושלי הפרובינקיות מונו לתקופה של שנה אחת. בתחילתה של כל שנה חולקו הפרובינקיות השונות למושלים העתידיים על ידי הגרלה או מינוי ישיר של הסנאט הרומי. בדרך כלל הממשל בפרובינקיות הבעייתיות יותר, בהן הייתה סכנה למרידה פנימית או פלישה של כוח חיצוני, ניתן לקונסולים לשעבר, אישים בעלי ניסיון ויוקרה רבים. בהתאמה חולקו לגיונות הצבא הרומי בפרובינקיות השונות לפי מידת הסכנה הצבאית שהייתה טמונה בהם. 

גודלן ומספרן של הפרובינקיות השתנה בהתאם למצב הפוליטי הפנימי של רומא. לדוגמה, בתקופת הקיסרות הרומית פוצלו פרובינקיות בהן הוצבו כוחות צבא גדולים על מנת למנוע ריכוז כוח אצל הנציב המקומי, כוח שיכול לשמש אותו נגד הקיסר. 
 
עם ייסוד משטר הפרינקפס של אוגוסטוס ותחילת עידן הקיסרות הרומית, ריכז אוגוסטוס בידיו את הסמכויות למנות נציבים לפרובינקיות מסוימות. למעשה הפרובינקיות החשובות של האימפריה מבחינה אסטרטגית, אלו ששכנו בגבולות האימפריה, או היו בעלות חשיבות כלכלית כמו מצרים, הפכו לפרובינקיות קיסריות, שבהן לקיסר הייתה סמכות ניהולית וצבאית עליונה, דרך הנציב שמינה ששימש כבא כוחו. שאר הפרובינקיות זכו למעמד של פרובינקיות סנאטוריות, פרובינקיות שבהם הסנאט הרומי היה בעל זכות למנות את הנציבים. חלוקה זו לא מנעה מהקיסר להתערב בענייני הפרובינקיות הסנאטוריות כשראה צורך בכך, אולם היא נתנה לסנאט מידה מסוימת של השפעה, או לפחות מראית עין של כזו.

מצרים עצמה הייתה פרובינקיה מיוחדת במעמדה בתקופת הקיסרות, פרובינקיה אשר הייתה למעשה רכושו הפרטי של אוגוסטוס ולאחר מכן יורשיו, ונשלטה על ידי נציב ממעמד הפרשים.

עם מהלך השנים הלך ופחת מספר הפרובינקיות שנשלטו על ידי אנשים ממעמד סנאטורי, והתפתחו מעמדות חדשים של נציבים שמונו על ידי הקיסר הרומי מקרב הצבא, מעמד הפרשים ומקורביו. במהלך ההיסטוריה של האימפריה הרומית ניצלו נציבים רבים את הכוח הצבאי שעמד לרשותם בניסיון למרוד בקיסר הרומי ולמלוך במקומו. אחת הדוגמאות הבולטות לניסיון מוצלח כזה הוא של אספסיאנוס, מדכא המרד הגדול ונציב סוריה, שניצל את משאביו הצבאיים והטלטלה שעברה על רומא כדי להשתלט עליה.

הפרובינקיה הרומית הראשונה הייתה סיקיליה (האי סיציליה) שסופחה לשטחה של הרפובליקה בשנת 241 לפנה"ס , לאחר שנכבשה מידי קרתגו במהלך המלחמה הפונית הראשונה. הפרובינקיה השנייה שנוסדה הייתה קורסיקה וסרדיניה בשנת 231 לפנה"ס.

בזמן עלייתו של יוליוס קיסר לשלטון היו קיימות בתחומה של הרפובליקה 14 פרובינקיות, 7 באירופה, חמש באסיה ושתיים באפריקה. קיסר ייסד בתקופת שלטונו עוד שלוש פרובינקיות חדשות. ב־120 לספירה היו קיימות באימפריה הרומית 49 פרובינקיות, מספר השיא של האימפריה. בימי הרפורמות של דיוקלטיאנוס בוטל הסדר הישן של הפרובינקיות ורוב הפרובינקיות עברו חלוקה מחדש לפרובינקיות קטנות יותר.


אסטרונומיה גלקטית היא ענף של האסטרונומיה החוקר את גלקסיית הבית של כדור הארץ ומערכת השמש, שביל החלב. זאת בניגוד לאסטרונומיה חוץ גלקטית, שחוקרת את כל היקום שמחוץ לשביל החלב, כולל גלקסיות אחרות.

אין לבלבל את ענף האסטרונומיה הגלקטית עם חקר היווצרות והתפתחות גלקסיות, שבו חוקרים גלקסיות באופן כללי; את אופן היווצרותן, המבנה שלהן, המרכיבים שלהן, היחסים והתנועות הפנימיות בהן וצורותיהן. 

גלקסיית שביל החלב, שבה נמצאת מערכת השמש של כדור הארץ, היא הגלקסיה הנחקרת ביותר. זאת, למרות שחלקים ממנה עדיין נסתרים בשל אבק קוסמי. התפתחות טכנולוגיות לחקר החלל, כגון אסטרונומיית אינפרה אדום, אסטרונומיית הרדיו והשימוש בגלים תת-מילימטריים במהלך המאה ה-20 איפשרו לראשונה למפות את האבק ומצבורי הגז בשביל החלב . 


 
 
 
 
 
 


סמל, במשמעותה היסודית של המילה, הוא ייצוג של מושג או כמות כלשהו, כלומר, רעיון, חפץ, איכות וכו'. במובן פסיכולוגי או פילוסופי, כל התפישות הן סמליות מטבען וייצוגן של התפישות הללו הוא פשוט כלי אלגורי למשמעות סמלית.

שפה מדוברת, למשל, מורכבת מכלים צליליים ברורים לייצוג מושגים סמליים - מילים - שמאורגנים בסדר שמוסיף בעצמו להבנת המשמעות.

טבעם של סמלים

סמל יכול להיות חפץ גשמי שצורתו או מקורו מקושרים, מטבעם או מכוח המסורת, לדבר אותו הוא מייצג. לדוגמה, כיום מגן דוד הוא סמלה המייצג של היהדות, והצלב הוא סמלה של הנצרות. סמל יכול גם להיות תמונה מקובלת, או פרט של תמונה, או אף תבנית או צבע: לדוגמה, עלה הזית הוא סמל מקובל לשלום, ההילה היא סמל מקובל לקדושה בנצרות, והצבע האדום משמש לעתים קרובות כסמל לתנועות סוציאליסטיות.

לעתים קרובות, סמל הוא שלט מודפס או כתוב, שלא מייצג צליל כלשהו. כך, סמלים מתמטיים כמו π או <Math Formula> מייצגים כמויות או פעולות, € או ₪ מייצגים יחידות כלכליות, וכן הלאה. סמל יכול להיות גם ישות לא-ממשית, כמו צליל, מילה או מחווה. לצלצול גונג, או לצליל פטישו של שופט, יש משמעות מקובלת בהקשרים מסוימים; קידה היא אמצעי מוכר להבעת כבוד. למעשה, כל מילה בשפה טבעית היא סמל למושג כלשהו או ליחס כלשהו בין מושגים.

במקרים מסוימים, הסמל מורכב משילוב של רכיבים אלו. כך למשל, שלטי מפלגת מר"צ היו בירוק מכיוון שמפלגת שינוי שהייתה ממקימותיה יוצגה על ידי צבע זה, בעוד האותיות עצמן הביעו את שתי המקימות האחרות (מפ"ם ור"צ). סמלים יכולים להיות גם אדם (לרוב מנהיג) או מקום קדוש. לעתים, נעשה שימוש ציני בסמלים מסוג זה.

סמל מוכר בדרך-כלל רק בתוך תרבות, דת, או חברה מסוימת, לעתים יש סמלים החורגים מגבולות אלו אולם למעשה אין סמלים אוניברסליים. לעתים, משתנה משמעות הסמל בין תרבות לתרבות. כך נחשב צלב הקרס למסמל הנאציזם בעולם המערבי, אך לעומת זאת במזרח הרחוק הוא מסמל מזל טוב.

במקרים מסוימים, סמליו של ארגון או של דת משתנים. כך למשל, השתנה הסמל הקדום של הנצרות  מדגים לצלב עם התנצרות האימפריה הרומית. סמלים יכולים להיות מיוצרים באופן מלאכותי (על ידי בדיקה בסקר, על ידי הצבעה או על ידי החלטה של מי שהם שייכים לו) כמו למשל הסמל של ויקיפדיה, או להתפתח באופן טבעי. מגן דוד כסמל היהדות התפתח במהלך מאות שנים עד שהפך לסמל המרכזי של היהדות.

סיווג של סמלים

הפסיכולוג אריך פרום בספרו "השפה שנשכחה" (עמ' 18), בוחן את טיב הקשר שבין הסמל לבין הדבר המסומל, ומסווג את הסמלים לשלשה סוגים.
* סמל מוסכם - סמל שיש עליו הסכמה של קבוצה או קבוצות שהוא מייצג דבר מסוים. למשל השפה היא בנויה כך. אין קשר פנימי בין צירוף האותיות שולחן לבין השולחן כשלעצמו. דוגמה נוספת הוא נותן הוא דגלי מדינות. אין קשר עקרוני בין הצורות והצבעים של הדגלים לבין המדינות השונות, אך מוסכם על ידי הכל שצבעים מסוימים מייצגים מדינה מסוימת. עם זאת, לעתים יש סמלים גרפים שאין להם ייצוג מוחלט, והם יכולים לייצג דברים שונים. 

* סמל מקרי - הסמל המקרי הוא קישור שהאדם יוצר בין חוויה אישית לבין הסמל.  אם למשל אדם עבר חוויה קשה במקום מסוים, אותו מקום יקשר לחוויה שהוא עבר. כדוגמה פרום נותן חוויה מעציבה שהתרחשה לאדם בעיר מסוימת. העלאת שם העיר, תקשר את האדם לאותו מצב רוח מעציב. כמובן שבמקרה זה אין זיקה פנימית בין הסמל לבין מה שהוא מייצג. וגם לא ניתן לחלוק סמלים מעין אלו בין אנשים שונים, מכיוון שהם ייחודיים לכל אדם.

* סמל אוניברסלי - סמל שמכיל זיקה פנימית בינו לבין הדבר שהוא מייצג, והוא מושרש בחוויה של כל יצור אנוש באשר הוא. למשל האש מסמלת "חיות, תנועה עם התמדה, שינוי, רושם של כוח, של מרץ ושל חינניות וקלילות" ולכן היא מתאימה למצב רוח של מרץ, קלילות, תנועה ועליצות. "הסמל האוניברסלי יסודו בסגולות הגוף, החושים והנפש המשותפים לכל בני האדם, ולכן אינן מוגבלים לפרטים או לקבוצות מיוחדות". ולכן שפה זו היא הלשון האחת המפותחת של המין האנושי. אמנם יש לסייג זאת, שלעתים מובנם של סמלים יכול להשתנות בהתאם לחוויה ולתפקיד שלהם בתרבויות שונות. פרום נותן לדוגמה את השמש, שבארצות הצפוניות שופעות המים היא מייצגת את הכוח המחיה, המגן והמגדל, ואילו במקומות שבהן עוצמתה גדולה מאוד כמו המזרח הקרוב, היא מהווה כוח מסוכן ואף מאיים שיש להישמר מפניו.

שימוש בסמלים

ככל הידוע, היכולת של בני האדם לתמרן בסמלים מאפשרת להם לחקור את יחסי הגומלין בין רעיונות, תפיסות ואיכויות - הרבה מעבר לחקירות להן מסוגל כל מין אחר על כדור הארץ. מדע הסמיוטיקה חוקר סמלים ומערכות סמלים באופן כללי; סמנטיקה עוסקת במשמעותן העיקרית של מילים.

יצירות ספרותיות מוערכות לעתים בשל שימושן המיומן בסימבוליזם, כלומר, שימוש במילים, משפטים ומצבים על מנת לעורר רעיונות ורגשות מעבר לפירושן הפשוט; שימושים כאלו הם נושאי המחקר של סמיוטיקה ספרותית. כתבים דתיים ומטאפיזיים ידועים גם הם בשימושם בסימובליזם אזוטרי. גם כתבים אלכימיים עשו שימוש נרחב בסמלים עבור תהליכים רוחניים וכימיים (אותם הם ראו כסמלים אחד של השני). פירושם של חלומות כסמלים לנסיונו של האדם הוא מעמודי התווך בפסיכואנליזה פרוידיאנית ובפסיכולוגיה אנליטית יונגיאנית.

במתמטיקה יש שימוש נרחב בסמלים כמו חיבור, חיסור, אינטגרל, סימון קבוצה וכדומה. בעקבות המתמטיקה משתמשים גם המדעים המדויקים בסמלים אלו וגם באחרים (למשל הסמלים שמייצגים יסודות בכימיה).

גם עולם הפרסום עושה שימוש נרחב בסמלים שונים, לעתים קרובות מחוץ להקשר המקורי שלהם על מנת לקדם את הפרסום.

בדומה לפרסומאים, פוליטיקאים נוטים להשתמש בסמלים ("שלום", "ביטחון", "עוני") בשביל לשכנע את המצביעים לתמוך בהם.

שימוש טקסי בסמלים
שימוש בסמלים הוא תנאי הכרחי לקיום טקסים.
 

סמל בטקס יכול להיות ייצוג של אובייקט או של פעולה.
 

לסמל בטקס יש שימוש תודעתי בשינוי משמעותו הראשונית של אובייקט והתמרתו להוויה אחרת שמייצגת רעיון. בהקשרים ייעודיים, הסרת חלק פיזיולוגי- עורלה מפין אדם, מסמלת את הבאתו בבריתו של אברהם אבינו. בהקשרים אחרים פעולה המקדמת בריאות. באחרים, אכזריות ובחיות לא תיעשה כלל. בהקשרה הטקסי זוהי פעולה סמלית מכאיבה, אך משמחת את מארגניה בשל הסימול הטקסי המשמעותי שהיא מהווה עבורם.

קישורים חיצוניים



 
אווטארה (בסנסקריט: अवतार ), או בהינדי אווטאר  היא התגלמות של אל. מקור המילה בסנסקריט, ופירושה 'ירידה', בהשאלה, פירושה ירידה של האל מן השמיים אל הארץ והתגשמותו בדמות היסטורית ספציפית, או באיקונה כלשהי במקדש (ארצ'א- אווטארה), או בקדוש שדבק באל, או בשירי הדבקות שלו. במקור זהו מושג תאולוגי מרכזי בוישנאויזם (הפלג בהינדואיזם שגורס שוישנו הוא האלוהות הגדולה ודבק בו) ומציין את ההתגלמויות של האל וישנו. המושג הופיע בצורה מוקדמת וראשונית בבהגאוואד גיטה והציג את התורה לפיה וישנו מתגלגל בדמויות היסטוריות שונות, כדי להציל את הדהרמה בתקופות שהאנושות נקלעת למצוקה. פיתוח של דוקטרינה זו נמצא בפוראנות הוישנאויות, המפרטות עשר התגלמויות קאנוניות של האל וישנו -הדאשא-אווטארה: הדג (מאטסיה), הצב (קורמה), חזיר הבר (וראהא), חצי-איש-חצי-אריה (נאראסימהא), הגמד (ואמנה), 'ראמה עם הגרזן' (פאראשוראמה), ראמה (אל), קרישנה, בודהה, התגלמותו העתידית של וישנו (קלקי). 

מנקודת מבט של חקר הדתות, יש הרואים באווטארות גילגולים של אלים מקומיים אשר יוחסו לאל וישנו וסופחו בדרך זאת לוישנאויזם. לפי תפיסה זו, האווטארה היא מכניזם נוח לקבלה של אלוהיות לתוך המערכת הוישנאוית, מצד אחד, ולשמירה על העליונות של האל וישנו על פני אלים מקומיים, מן הצד השני. 

המונח אווטארה התפרש אל מעבר לתאולוגיה של האל וישנו בוישנואיזם, בהינדואיזם המודרני נעשה שימוש נרחב יותר במונח אווטארה גם ביחס לדתות אחרות. כך למשל, ישנם המשתמשים בו בהתייחס לישו. 

המונח אווטאר נדד אל מחוץ למרחב ההודי ולמרחב הדתי ומשתמשים בו בכמה הקשרים באופן מושאל. בעולם המחשבים משמש המונח לציון ייצוג של משתמש, למשל בפורום אינטרנט, צ'אט או משחק מחשב. המונח גם משמש לציון "שכנוע עצמי" בתהליכי התפתחות והעצמה אישית, היינו אוטו סוגסטיה ואפקט פיגמליון תהליכים שבהם פרט או כלל עוברים תהליכי שכנוע עצמי לרעיון תפיסה שאיפה או דעה מסוימת מתוך מטרה שכך יקרה בפועל וכאן בא לידי ביטוי אלמנט התגשמות הישות העליונה בישות הגשמית. 

ראו גם
* הינדואיזם
* מיתולוגיה הינדואית
*בהקטי
* בהגאוואד גיטה
* וישנו
* וישנויזם

לקריאה נוספת
* עמרם פטר, המיתולוגיה ההודית, ספרי תל אביב, 2001.
*אופירה גמליאל, שיוה ביער האורנים: סיפורים מהמיתולוגיה ההודית, הוצאת כתר, 1999.
* יוחנן גרינשפון, הינדואיזם: מבוא קצר, הוצאת מפה, 2005.
*קים נוט, הינדואיזם, הוצאת ידיעות אחרונות, 1998.

קישורים חיצוניים




בפאראפסיכולוגיה ובתורות רוחניות רבות, הילה (אנגלית: Halo או Aura) היא שדה של קרינת אור עדינה המקיפה, כביכול, אדם או חפץ - בדומה להילה המופיעה ביצירות אמנות דתיות.

ביצירות אלה, ההילה מסמלת לרוב אדם בעל כוח או "קדושה" מסוימת. 
תנועות רוחניות רבות (כגון תאוסופיה, אנתרופוסופיה, ארכאוסופיה ועוד) מייחסות לכל צבע של הילה משמעות מדויקת, המצביעה על מצב רגשי מסוים. תיאור שלם של ההילה ושל צבעיה סופק על ידי צ'ארלס לידביטר, תאוסופיסט בן המאה ה-19.

כתביו פותחו לאחר מכן על ידי תומסו פלמידסי

ואחרים.

ספקנים כגון רוברט טוד קרול טוענים כי קיימים הסברים טבעיים להילות, כגון מיגרנות או סינסתזיה.

אנשים מסוימים רואים "הילות" כתוצאה ממיגרנה, אפילפסיה, ליקוי במערכת הראיה או במוח.

עייפות בעין יכולה ליצור גם היא מעין "הילה".

רקע

ו. א. באטלר קישר בין הילות לבין תפיסה על-חושית ו"נביעות" מנטליות, רגשיות ואתריות. הוא סיווג הילות לשני סוגים עיקריים: אתרי ורוחני.

רוברט ברוס סיווג אותן לשלושה סוגים: אתרי, ראשי ורוחני.

ספרים שונים טוענים לקשר בין תכונות אופי לבין הצבעים של שכבות שונות בהילה.

ההילות נחשבות כקשורות ל"גוף האתרי" ונטען שהן יכולות לשמש כאמת מידה ויזואלית למצב בריאותו של הגוף הפיזי.

החשיבה המקובלת היא שהילות הן לא אור אמיתי, אלא "תרגום" של חושים אחרים, בלתי ידועים, המתווספים למראה הוויזואלי. לפי ברוס, לא ניתן לראותן בחושך מוחלט, או כאשר אף חלק של האדם או החפץ המקרין אינו נגלה לעין.

ביקורת

הטענות לגבי קיומן של ההילות לא הוכחו מעולם, ולמעשה הופרכו בניסויים רבים. לכן הן מסווגות על ידי ספקנים כפסבדו מדע. מבחן אחד לדוגמה הוא כזה בו "קוראת הילות" הוצבה למול מחיצה אטומה ובה מספר חריצים אשר מאחוריהם עמדו גם בני אדם אמיתיים וגם בובות. ה"קוראת" לא הצליחה לזהות היכן עמדו בני אדם והיכן היו בובות, וטענה כי מאחורי כל החריצים היו בני אדם אמיתיים.

במבחן אחר, אשר בוצע במסגרת תוכנית טלוויזיה של הספקן והקוסם ג'יימס רנדי,

"קורא הילות" הוצב בפני מחיצה אטומה אשר מאחוריה עמדו חמישה אנשים. הוא טען כי הוא מסוגל לראות את ההילות שלהם מעבר למחיצה. כל אדם נע בתורו אל מחוץ למחיצה, וה"קורא" התבקש לזהות היכן האדם עמד מאחורי המחיצה. הוא הצליח לזהות רק 2 מתוך 5.

ראו גם
* צילום קירליאן
* צ'אקרה
* הילה (דת)

קישורים חיצוניים
* בו הספקן והקוסם ג'יימס רנדי בוחן "קורא הילות", באתר youtube
* ב"מילון הספקן" של רוברט טוד קרול

מקורות (אנגלית)

הערות שוליים


 

ארנסט פום ראט (גרמנית: Ernst vom Rath; 3 ביוני 1909 - 9 בנובמבר 1938) היה דיפלומט גרמני בפריז, שרציחתו ערב מלחמת העולם השנייה היוותה את העילה לפרוץ סדרת הפרעות שנודעה כליל הבדולח.

פום ראט נולד בפרנקפורט בשנת 1909 כבנו של דיפלומט בכיר. הוא למד משפטים בפרנקפורט, והצטרף למפלגה הנאצית ב-1932. באפריל 1933 הצטרף לשורות האס אה (SA), וב-1934 התקבל לשירות החוץ כמתמחה במחלקה המשפטית. בפברואר 1935 נשלח לשמש מזכיר אישי של דודו, רולנד קסטר, שהיה שגריר גרמניה בצרפת. ב-1936, לאחר שעמד בהצלחה בבחינות הקונסולריות, נשלח לתפקיד בקונסוליה הגרמנית בכלכותה, הודו. מסיבות בריאותיות נאלץ לחזור מהודו לגרמניה במרץ 1938, וביולי אותה שנה מונה למזכיר זוטר בשגרירות גרמניה בפריז.

ב-7 בנובמבר 1938 נורה בתוך השגרירות ונפגע בשלושה קליעים בבטנו, בידי הרשל גרינשפן, פליט יהודי בן 17 ששהה בפריז. אדולף היטלר שלח שני רופאים בכירים לפריז לטפל בו, ביניהם רופאו האישי ד"ר קרל ברנדט, אך כעבור יומיים מת פום ראט מפצעיו. עם הידיעה על מותו העלה אותו היטלר לדרגת מזכיר ראשון בשגרירות. התאריך הוא יום השנה ה-15 לציון הפוטש במרתף הבירה, ובחגיגות שהתקיימו באותו יום במינכן  אזכרו היטלר וגבלס את פום ראט כ"מרטיר" וקראו לתגובה נגד היהודים. בכך נתנו השלטונות הנאצים את האות להתפרצות "ספונטנית" של סדרת פוגרומים כנגד היהודים בכל רחבי גרמניה בליל ה-9 בנובמבר 1938, הלילה שנודע בהיסטוריה כליל הבדולח.

הגרסה הרשמית לאירוע הרצח היא כי מדובר בהתנקשות פוליטית, וכי בין פום ראט לגרינשפן לא הייתה כל היכרות קודמת. גרינשפן ירה בגרמני הראשון שנקרה על דרכו כדרך להביע את מחאתו על היחס ליהודים בגרמניה, וייתכן אף שסבר שהוא מתנקש בשגריר גרמניה בצרפת. בצד אותה גרסה, קיימת גם תאוריה נוספת והיא כי בין גרינשפן ופום ראט הייתה היכרות קרובה ואינטימית, שעומדת ברקע הרצח. על פי עדויות, פום ראט היה דמות מוכרת בקהילה ההומוסקסואלית של פריז, והיו שכינוהו "מאדאם אמבסדור" וכן "נוטר דאם דה פארי" ("גבירתנו מפריז", כשם הקתדרלה המרכזית בעיר). הסופר הצרפתי אנדרה ז'יד, הומוסקסואל בעצמו, מעיד ביומנו שהכיר היטב את פום ראט שהשתעשע עם "היהודי הקטן, רוצחו". בגרסה זו, נרצח פום ראט בגלל אי עמידתו בהבטחתו להסדיר למאהבו גרינשפן את אשרת ישיבתו בצרפת. בשלב מסוים גם פרקליטו של גרינשפן טען כי מריבת אוהבים הייתה ברקע הרצח, אך ייתכן שעשה זאת כתרגיל משפטי למניעת משפט ראווה שיציג את הרצח כפוליטי.

על פי מקורות אחדים, פום ראט היה אנטי-נאצי, או לפחות נחשד על ידי הגסטפו ככזה, והיה תחת מעקבם טרם רציחתו.

גופתו של פום ראט הועברה לגרמניה ב-17 בנובמבר 1938. הלווייתו הממלכתית, שאורגנה היטב כאירוע תעמולתי, התקיימה בדיסלדורף בנוכחות היטלר וכל ראשי המשטר הנאצי. בהלוויה צויין כי פום ראט "שילם בדמו את מחיר המלחמה שהכריזה היהדות העולמית על הרייך השלישי".
לקריאה נוספת
*ישראל גוטמן (עורך), האנציקלופדיה של השואה, ‫א-ו, ירושלים: הוצאת יד ושם, תש"ן 1990. ‬
‬




החשוד המיידי (באנגלית: The Usual Suspects) הוא סרט קולנוע עטור פרסים משנת 1995. אחד ממאפייניו הבולטים של הסרט הוא סיום מפתיע לעלילה.

שם הסרט נלקח מתוך משפט מפורסם מהסרט קזבלנקה, שנאמר על ידי הדמות של מפקד המשטרה בסרט לאחר שבוצע פשע - "איספו את החשודים הרגילים" (Round up the usual suspects).

העלילה
על ספינה העוגנת בנמל סן פדרו שבקליפורניה, מדברים שני אנשים: האחד מזוהה בשם קיטון, והוא פונה לאדם השני שאינו נראה ומזהה אותו בשם "קייזר". לאחר מכן נראה כי אותו קייזר יורה בקיטון ומצית את הספינה.

לאחר גניבת משאית עמוסה בנשק, עוצרת המשטרה חמישה חשודים בעלי עבר פלילי מפואר: פנסטר ומקמנוס, שני חברים שביצעו ביחד פשעים בעבר; דין קיטון, שוטר לשעבר שהפך בעברו לפושע ומנסה כעת לחזור למוטב, אך נרדף על ידי אנשי החוק הבלתי סלחניים; טוד הוקני, כפי הנראה בעל משחטת רכב השולח ידו בפשעים נוספים; ורוג'ר קינט, המכונה "ורבל" (Verbal - "מרבה בדיבור") דווקא בשל היותו אדם שקט, אמן רמאויות נכה בידיו ורגליו שנראה יוצא דופן בחבורה הקשוחה. מתברר כי מסדר הזיהוי שעוברים החמישה לאחר המעצר מהווה את תחילת סיפור האירוע שקרה בסן פדרו, וכי באירוע נהרגו 26 אנשים. את הסיפור מספר קינט, לאחר שקיבל חסינות משפטית, לחוקר המכס דיוויד קויאן החושד שקינט הסתיר חלק מפרטי הסיפור כשקיבל את החסינות, ונחוש להוציא מקינט את שאר הפרטים לפני שישתחרר.

שניים מהחמישה משכנעים את השאר, בעודם בתא המעצר, לבצע פשע נגד תחנת משטרה מושחתת, אשר בתמורה לסכום כסף מעבירה סחורות גנובות וסמים למיניהם ברחבי הארץ. קינט הוא שהוגה את הרעיון של תפיסת השוטרים המושחתים - מין נקמה על "ההיטפלות" אליהם. בנוסף, מרוויחה החבורה את הסמים והכסף המועברים בניידת המשטרה.

בעקבות הפשע המוצלח, משכנעת החבורה את דין קיטון - למרות מאמציו לחזור למוטב - לבצע איתם פשע נוסף. סוחר סמים בשם רדפוט שוכר אותם כדי לשדוד את סול ברג, סוחר עשיר מטקסס, ולקחת ממנו את המזוודה מלאת היהלומים שלו. הם עושים זאת, אך לא בדרך ה"חלקה" ביותר (החבורה הורגת את הסוחר ואת שומרי ראשו), וגונבים את המזוודה. בתוך המזוודה מתגלים סמים במקום יהלומים, והחבורה דורשת הסברים מסוחר הסמים. הלה מסביר להם כי ה"בוס" רוצה לפגוש אותם. החבורה מתייצבת במקום שנאמר להם, ופוגשת את עורך דינו של הפושע, קובאיאשי. זה מספר להם שהוא עורך דינו של הפושע הגדול ביותר אי פעם - קייזר סוזה, פושע אגדי שאיש אינו יודע כיצד הוא נראה ולמעשה יש ספק אם הוא בכלל קיים. מתברר כי כל החמישה היו מעורבים בעברם בפשעים שפגעו, ללא ידיעתם, ב"עסקיו" של סוזה. עורך הדין דורש מהם, תמורת מחילתו של סוזה, שישתתפו בפעולה נגד אויביו של סוזה. הוא גם נותן להם מזוודה עם מידע אישי ומפורט עליהם, על מנת להוכיח להם כי הם נתונים במעקב בכל רגע. החבורה נדרשת לסכל העברת כמות סמים גדולה על ספינה, לקחת את הכסף לעצמם, לשרוף את הסמים ואת האנייה, ולחסל את כל הסוחרים.

במקביל לחקירתו של קינט, נחקר בבית החולים הניצול השני מהאירוע בסן פדרו, הונגרי שהיה חלק מחבורת הסוחרים על הספינה וכעת שוכב בבית החולים כשכל גופו מכוסה בכוויות. ההונגרי טוען כי במהלך האירוע ראה במו עיניו את קייזר סוזה (האיש שמעולם לא נראה - הוא הרי עושה את כל עסקאותיו דרך עורך דינו: האיש היחידי שראה אותו). סוכן ה-FBI החוקר אותו מבקש ממנו לתאר את פניו של קייזר סוזה.

בהמשך החקירה שלו, מספר קינט על ההתרחשויות על הספינה, בתור העד היחיד מן החבורה שנותר בחיים. אחרי שהרגו אנשי החבורה כמעט את כל יושבי הספינה, הם לא מצאו שום סמים על הספינה, רק כסף שמועבר אליה. הכספים שהועברו על ידי ההונגרים היו תמורת מידע, שכן על הספינה היה אדם אשר ראה את קייזר סוזה ועומד לזהות אותו עבור אויביו. האדם אמור היה להיות מוסגר לידי ההונגרים תמורת סכום נכבד ולזהות עבורם את סוזה, אך מתברר כי במהלך האירוע נורה האיש בתאו שעל הספינה.

עוד מספר קינט על משהו מוזר מאוד שקרה על האנייה, ושהוא היה עד לו - כל החבורה, חוץ ממנו, נרצחה באופן מפתיע על האנייה. בין השאר נראה אותו אירוע מתחילת הסרט בו האדם המכונה "קייזר" - מן הסתם קייזר סוזה - יורה בדין קיטון.

לאחר שקינט מסיים את סיפורו, טוען בפניו החוקר קויאן כי דין קיטון, אותו קויאן מתעב כשאר אנשי החוק, הוא למעשה קייזר סוזה (בהתבסס על הרמזים בסיפור) וכי ביים את מותו. לדעתו של קויאן, קיטון מעולם לא חזר למוטב ואף לא ניסה לחזור למוטב; למעשה הוא יזם את ההשתלטות על האנייה והשתמש בחבריו במשימה מסוכנת מאד רק על מנת לחסל את האדם שראה אותו ויכול לזהותו כקייזר סוזה. בין השאר מספר קויאן לקינט כי חברתו של קיטון, עורכת דין פלילית שנטלה אותו תחת חסותה, התגלתה ירויה בראשה בחדר מלון.

בעצב רב, לאחר שהשתכנע, עוזב קינט את תחנת המשטרה, ויוצא החוצה מהבניין.

בשלב זה מגיע הסיום המפתיע של הסרט: הפקס עם תיאורו של קייזר סוזה, כפי שתיאר הפצוע ההונגרי בבית החולים, מגיע לתחנה - ומתברר שהדמות בפקס היא דמותו של קינט. קויאן מבין כי הפרטים שנתן קינט במהלך החקירה היו בדויים כולם, מבוססים למעשה על שמות ופרטים שראה בחדר החקירה (פרסומות על לוח המודעות, שם היצרן על תחתית של ספל הקפה וכדומה).

בעוד ההבנה נוחתת על קויאן אחוז ההלם, מתרחק קינט מתחנת המשטרה כאשר רגליו וידו הנכות מתגלות כבריאות לחלוטין; הוא נאסף למכונית שבה נוהג קובאיאשי, והשניים נעלמים מעבר לפינת הרחוב בעוד קויאן פורץ מתחנת המשטרה על מנת לחפשם, אך מבין שהחמיץ את ההזדמנות.

הופעתו של קובאיאשי שאוסף את קינט מעוררת מחשבה במיוחד, ומכניסה את הצופה ללופ מחשבתי לגבי איזה חלק מסיפורו של קינט אמיתי ואיזה בדיה, שכן השם קובאיאשי הומצא על ידו לאחר שראה שם זה בתחתית ספל קפה.

שחקנים ראשיים
* מקמנוס - סטיבן בולדווין
* דין קיטון - גבריאל ביירן
* פנסטר - בניסיו דל טורו
* הוקני - קווין פולק
* ורבל קינט/קייזר סוזה - קווין ספייסי
* דיוויד קויאן - צ'אז פלמינטרי
* קובאיאשי - פיט פוסלתווייט
* אדי פינרן - סוזי איימיס

פרסים ומועמדויות
זכיות עיקריות
* פרס אוסקר לשחקן המשנה הטוב ביותר - קווין ספייסי
* פרס אוסקר לתסריט המקורי הטוב ביותר - כריסטופר מק'קוורי
* פרס באפט"א לעריכה הטובה ביותר - ג'ון אוטמן
* פרס באפט"א לתסריט המקורי הטוב ביותר - כריסטופר מק'קוורי
* פרס גלובוס הזהב לשחקן המשנה הטוב ביותר בסרט קולנוע - קווין ספייסי
מועמדויות
* פרס באפט"א לסרט הטוב ביותר
* פרס סזאר לסרט הזר הטוב ביותר

קישורים חיצוניים

* 
* 


 


Mycoplasma (מיקופלזמה) הוא סוג של חיידקים אמיתיים.

ה-Mycoplasma הינם החיידקים בפרט - והיצורים החיים בכלל - הפשוטים והקטנים ביותר הקיימים. הם חסרי דופן תא ובעלי גנום קטן מאוד המאפשר את פעולות החיים הבסיסיות ביותר בלבד. היות שפעולות רבות אינם מסוגלים ה-Mycoplasma לעשות בעצמם, הם חיים כטפילים; הם אינם פולשים לתאים אחרים, אלא חיים מחוצה להם, על-גבי ממברנת התא. למרות שמדובר בסוג של חיידקים, ייחודם גורם לרבים להפריד אותם מממלכת החיידקים ולדון בהם בנפרד.

שני מינים של מיקופלזמה גורמים למחלות באדם: M. pneumoniae גורם לחלק נכבד ממקרי דלקת הריאות, ו-M. genitalium גורם לדלקות באיברי המין. בסך הכול קיימים כ-100 מיני Mycoplasma.

Mycoplasma נוטים לזהם תרביות תאים במעבדות. הם נחשבים לאויב הראשון במעלה של תרביות התאים; לא ניתן לראותם במיקרוסקופ אור בשל קוטנם והם עמידים בפני סוגים רבים של אנטיביוטיקה. זיהום תרבית ב-Mycoplasma עלול לתת תוצאות שגויות במחקר בו משתתפת התרבית. אחת הדרכים היחידות לזיהוי זיהום Mycoplasma בתרבית היא ליטול דגימה ממנה, לשכפלה בעזרת PCR, לחתכה בעזרת אנזימי הגבלה ולנתח את התוצאות בעזרת אלקטרופורזה. השוואת התוצאות עם ערכים ידועים של הגנום של Mycoplasma מאפשר זיהוי הזיהום.

גודל הגנום של המיקופלזמה נע בין 600,000 ל-1,300,000 בסיסי DNA. לשם השוואה, הגנום של Escherichia coli, החיידק הנחקר ביותר בביולוגיה, הוא כ-4.5 מיליון בסיסים.

ייחוד נוסף של המיקופלזמה הוא ההכרח שלהם לצרוך סטרולים מהסביבה כדי לבנות את ממברנת התא שלהם. הם בדרך כלל צורכים סטרולים בצורת כולסטרול המגיע מהייצור אליו הם נטפלים.


 
 
Firth of Fifth היא יצירת רוק מתקדם של להקת ג'נסיס, שהתפרסמה באלבום Selling England by the Pound ב-1973. אורך היצירה כ-10 דקות והיא מכילה את מאפיניו המובהקים של זרם הרוק המתקדם שאליו השתייכה להקת ג'נסיס באותה התקופה. 

מבנה וניתוח מוזיקלי
היצירה נפתחת בקטע סולו פסנתר בעל אופי רפסודי. פתיחה זו יכולה לעמוד בפני עצמה כמוזיקה קלאסית לפסנתר לכל דבר. הפתיחה מתאפיינת באקורדים מפורקים המנוגנים במשקלים א-סימטריים כמו: 13\16 ו15\16.
לאחר פתיחת הפסנתר מגיעים מספר בתים המנוגנים על ידי ההרכב כולו. הבתים מאפינים במרקם רוק הכולל גיטרות חשמליות, קלידים ותופים. הטונאליות בבתים היא של סי מז'ור (B) ובסופם הופכת הטוניקה שלהם לדומיננטה של קטע מעבר בטונאליות של מי מינור (Em).
לאחר קטע המעבר הקצר, המנוגן על ידי באס, פסנתר ותופים, מגיע נושא קצר המושפע מאוד ממוזיקה קלאסית. הנושא המנוגן על ידי חליל ובליווי פסנתר מסתיים ומגיע לקטע מעבר נוסף בטונאליות של דו מינור (Cm). קטע מעבר זה (המנוגן על ידי פסנתר, באס ותופים) מציג מסגרת הרמונית מודאלית- דרגה ראשונה מינורית ודרגה רביעית מז'ורית, דבר המאפיין מודוס דורי (אם כי המלודיה בקטע זה אינה מודאלית בהכרח). בקטע זה מואץ הטמפו והוא מוביל להתגברות המתח.

קטע המעבר מסתיים בדרגה הרביעית - פה מז'ור (F). דרגה זו מתפקדת כדומיננטה שניונית לקטע הבא (בטונאליות של סי במול -Bb). קטע זה הוא בעצם מנגינת הפתיחה המנוגנת בהרכב מלא במקום בפסנתר בלבד. התופים מדגישים את המשקלים השבורים, הבס מדגיש את התפקיד שאותו ביצעה יד שמאל בפסנתר בפתיחה, והמנגינה עצמה מנוגנת על ידי סינטיסייזר. רפריזה זו מסתיימת בפתיחתו של סולו גיטרה בטמפו איטי יותר ובמשקל קבוע של 4\4. סולו גיטרה זה משתמש, מפתח ומרחיב את הנושא שנוגן על ידי חליל בשלב מוקדם יותר. קטע זה מסתיים ומוביל לבית אחד נוסף שבסיומו מופיע מוטיב קצר מפתיחת הפסנתר הפותח את הקטע. אם כן, ניתן לראות ביצירה זו השפעה עמוקה של מוזיקה קלאסית: מבחינת ארגון וצורת היצירה, מבחינת תיזמור חלקיה ומבחינת המאפיינים הקומפוזיטוריים הבולטים בה. ניתן לשמוע ביצירה את המתח הנוצר בין המרכיבים הרוקיים והמרכיבים הקלאסיים. מתח זה הוא הדבר המאפין את סגנון היצירה ואת סגנונה של להקת ג'נסיס באותה תקופה כרוק מתקדם.

ליריקה
מילות הבתים נכתבו ככל הנראה על ידי קלידן הלהקה טוני באנקס. במספר מקרים ניתן לראות התייחסות של חברי הלהקה למילים- התייחסות זו היא תמיד שלילית ומבטלת. רבים ניסו לנתח את הטקסט הביזארי אך מעולם לא ניתן לו הסבר על ידי יוצרו, מלבד הטענה שהעלה ש"הטקסט גרוע ולא מבוסס על כלום".



IPTV - Internet Protocol Television הינה מערכת שנועדה להעביר שירותי טלוויזיה דיגיטליים ללקוחות הרשומים אליה. העברת שירותים אלו מתבצעת באמצעות פרוטוקול IP על בסיס תשתיות פס רחב, קידודי וידאו כגון MPEG-2, ותקני שידור, כגון DVB.

השם IPTV אינו חד משמעי ובדרך כלל מתייחס למערכות שמאפשרות ללקוחות לקבל ולהציג תכנים ב-Streaming Video מעל Multicast או Unicast.

הטכנולוגיה מושכת אליה את חברות הטלפוניה בעולם לאחר שהללו איבדו את הכנסותיהן בשנים האחרונות לרשת האינטרנט וספקי הכבלים שהחלו לספק שירותי טלפון מבוסס אינטרנט. חברות הטלפון מקוות שבעזרת IPTV הן יוכלו להציע ללקוחות שרותי טלוויזיה ולזכות בנתח שוק חשוב זה. מערכות שמספקות שרותי אינטרנט, טלפוניה וטלוויזיה נקראות מערכות Triple-Play.

יתרונות טכנולוגית ה IPTV:

* אין צורך בפריסת רשת ייעודית (מועבר על גבי רשת האינטרנט)
* אינטראקטיביות (הידודיות) מלאה
* אפשרות קלה לשתילת פרסומות המבוססות אזור גאוגראפי
* שירותים מתקדמים כגון: VOD, Time Shifting ועוד. 

בשידורי IPTV גופי שידור נוהגים להעביר את החומרים המשודרים אל אתרי ביניים, בהם יש שרתי מחשב ייעודיים אשר מפיצים את השידורים ללקוחות באזור הקרוב אליהם פיזית. כך העומס מתחלק על פני מספר שרתים, והשירות ללקוחות מהיר יותר. שיטת ביזור זאת נקראת CDN (ראשי תיבות של Content Delivery Network).

חברת אריקסון מעריכה כי מספר מנויי ה-IPTV יגיע בתום שנת 2013 ללמעלה מ- 140 מיליון בתי אב.

ראו גם
* שידורי טלוויזיה באינטרנט

קישורים חיצוניים
*, דה-מארקר, 5.2.2009
* באתר Crictor
 
הערות שוליים


צ'חצ'ח הוא כינוי סלנג לפרחח – נער פרוע חסר דרך ארץ. מקור השם אינו ברור לחלוטין, אך ככל הנראה מבוסס על האופן שבו נשמע דיבורם של עולים ממרוקו, שבו בולטות אותיות כמו צ' וח', באוזני העולים בני עדות אשכנז. במובן זה, הכינוי דומה לכינוי ברברים שהמציאו היוונים ביוון העתיקה להגדרת מי שאינם יוונים. בשני המקרים, התבסס הכינוי על רעיון אונומטופאי דומה של חיקוי להג בלתי מוכר ("ווזווז" - מלשון המילה היידית וואָס (מבוטאת אצל יוצאי פולין ווּס - vus), שפירושה "מה", הוא שם גנאי לאשכנזי, שנוצר בדרך דומה). במילונם של דן בן אמוץ ונתיבה בן יהודה, "מילון עולמי לעברית מדוברת", מוגדרת המילה צ'חצ'ח כ"כינוי ליוצא צפון אפריקה".

"נאום הצ'חצ'חים"
הכינוי רווח בישראל לפחות משנות השבעים וזכה לפרסום רב במהלך הבחירות לכנסת העשירית בשנת 1981, כאשר הבדרן דודו טופז השתמש בו בנאום בעצרת בחירות של המערך שנערכה בכיכר מלכי ישראל ב-26 ביוני 1981 (שלושה ימים לפני הבחירות). טופז אמר: "תענוג לראות את הקהל הזה, ותענוג לראות שאין כאן צ'חצ'חים שהורסים אספות בחירות... הצ'חצ'חים הם במצודת זאב. הם בקושי שין גימלים, אם הם בכלל הולכים לצבא. כאן נמצאים החיילים ומפקדי היחידות הקרביות". דבריו זכו לתשואות בעצרת. "הארץ" דיווח על דבריו הבוטים של טופז ועמד על משמעותם, והיה העיתון היחיד שעשה זאת.

למחרת נערכה במקום עצרת בחירות של המפלגה המתחרה, הליכוד, שבה מתח מנחם בגין ביקורת חריפה על האמירה הזו באומרו: "עד אתמול לא הכרתי את המלה צ'חצ'חים, אך אמש שמעתי את הבדרן..." וכאן הסתכל בגין בדף להיזכר בשם שקרא במלעיל ובעילגות מכוונת "דודו טופז", והמשיך: "...מכנה את אנשי הליכוד צ'חצ'חים". בגין פירש את דבריו של דודו טופז כמופנים בעיקר כלפי עדות המזרח, שנתפשו באותה תקופה כמצביעי ליכוד, והבליט בדבריו את היחס השונה של מפלגתו לעולים מארצות המזרח. הוא סיפר על עולי הגרדום, פיינשטיין וברזני - "הם פתחו בלבותיהם רימון יד: לחצו! אשכנזים? עיראקים? יהודים! אחים! לוחמים!". הוא אף קרא לנוכחים להתקשר אל כל מכריהם ברחבי הארץ: "רק תספרו להם מה אמר פה דודו טופז, כל העם חייב לדעת את זאת. זה משפט אחד בסך-הכל: הצ'חצ'חים כולם במצודת זאב. אשרינו שהם במצודת זאב". 
בגין גם תקף את חברי המערך שמעדות המזרח, ובמיוחד את ח"כ שושנה ארבלי-אלמוזלינו, אשר לטענתו היו צריכים למחות על הפגיעה בעדות המזרח כפגיעה אישית. דבריו של בגין באו כשמן על מדורת עימות שיסודו עדתי במהלך מערכת הבחירות של 1981, שהייתה מערכת בחירות מהאלימות ביותר. יש המייחסים לדבריו תרומה מסוימת לניצחונו של הליכוד בבחירות אלו.

שימוש נוסף במילה זו נעשה בשנת 2008, במהלך הבחירות המקדימות לראשות מפלגת קדימה, כאשר מחנהו של שאול מופז האשים את מחנה ציפי לבני בשימוש בביטוי "צ'חצ'חים" בהתייחס לתומכיו של מופז, שרבים מהם נמנים עם יוצאי עדות המזרח.

משמעות המושג כיום
מושג העגה "צ'חצ'ח" עבר שינוי משמעות בשנים שחלפו מאז 1981 וכיום אינו נתפש בעיני רבים ככינוי המכוון לעולי מרוקו או לעולים מצפון אפריקה או המזרח-התיכון אלא כהגדרה של התנהגות פרחחית באופן כללי. שינוי דומה התחולל בכינויי גנאי אחרים לעולים כמו "פרחה" (במקור, שם נפוץ לאישה בין עולי מרוקו ופירושו נערה צעירה וקלת דעת. זכור במיוחד גם שיר הפרחה שבוצע על ידי עפרה חזה), "פולניה", "פרסי", "רומני", "יקה" או "ערס". ניתן, לדוגמה, לשמוע אדם שמשפחתו עלתה מעיראק או מיוון המגדיר עצמו "יקה" על בסיס תכונות כלליות כמו דייקנות או דבקות בביצוע משימה, אישה המוגדרת "פרחה" על בסיס מראה והתנהגות, בלי התייחס למוצאה, או אדם המוגדר "פולני" כאשר נראה למגדיר כי הוא נוקט מניפולציות המכוונות לעורר רגשות אשם, לדוגמה. עם זאת, בחלק מהכינויים נשמרים עדיין סימנים ברורים לכיוונם כגנאי לעולי צפון אפריקה. לדוגמה, אדם שמוצאו מארצות אשכנז הנוהג כ"ערס" יכונה לעתים "ערס אשכנזי", להבחנה בינו לבין "ערס רגיל".

ראו גם
*ערס
*פרחה
*פקצה
* ווזווז

לקריאה נוספת
* רפי מן, לא יעלה על הדעת, הד ארצי הוצאה לאור (1998)

קישורים חיצוניים
*, באתר בית"ר

הערות שוליים




מטר מעוקב (מ"ק) (m³), או stère, הוא יחידת מידה לנפח בשיטה המטרית, ששווה לנפחה של קובייה שאורך צלעה מטר אחד. מעוקב במשמעות קובייה, בעל שלושה ממדים. כיוון שליטר הוא יחידת נפח של קובייה שאורך צלעה 10 ס"מ, מטר מעוקב מכיל אלף ליטר. מטר מעוקב של מים מזוקקים שוקל טון אחד. דוברי עברית משתמשים גם בכינוי קוּבּ.

יחידות מידה נוספות לנפח המבוססות על השיטה המטרית הן:
* סנטימטר מעוקב (סמ"ק) (cm³): מיליונית (1/1,000,000) של מטר מעוקב.
* מילימטר מעוקב (mm³): מיליארדית (1/1,000,000,000) של מטר מעוקב (אלפית של סנטימטר מעוקב).
* דצימטר מעוקב (dm³): אלפית (1/1,000) של מטר מעוקב.
* ליטר (דצימטר מעוקב): אלף סמ"ק (אלפית של מטר מעוקב).
* דציליטר (dL) (עשירית הליטר, 100 סמ"ק)
* מיליליטר (mL) (אלפית הליטר, סמ"ק אחד)
* מיקרוליטר (µL) (מיליונית הליטר)
* מלמ"ק (מיליון מטר מעוקב). יחידת זו משמשת למדידת נפח נוזלים במערכות גדולות, כגון במערכות מים וביוב.
* קילומטר מעוקב (קמ"ק) או מיליארד מטר מעוקב (מסומן: Gm³). יחידה זו משמשת למדידת קיבולות של אגמים, ימות וכו'.

ראו גם
* יחידות מידה לנפח



ליטר הוא יחידת מידה לנפח בשיטה המטרית, השווה לנפחה של קובייה שאורך צלעה 10 סנטימטרים. 

1 ליטר = 1,000 (10^3) סנטימטר מעוקב (סמ"ק) = 1,000 מיליליטר (מ"ל).

1 ליטר = 0.001 (10^-3) מטר מעוקב (מ"ק).

המסה של ליטר אחד של מים מזוקקים בטמפרטורה של 4 מעלות צלזיוס ובלחץ של אטמוספירה אחת – היא קילוגרם אחד.

יחידות מידה המבוססות על ליטר:

ראו גם
* יחידות מידה לנפח




אלן שירר (אנגלית: Alan Shearer; נולד ב-13 באוגוסט 1970 בניוקאסל) הוא כדורגלן עבר אנגלי, הנחשב לאחד מטובי החלוצים בתולדות אנגליה. נודע במיוחד בשל תקופותיו בבלקבורן רוברס ובניוקאסל יונייטד, והוא מלך השערים בתולדות הפרמייר ליג, הליגה האנגלית הבכירה. עם בלקבורן זכה באליפות אחת, ב-1995. שירר סיים שלוש פעמים רצופות כמלך שערי הליגה, נבחר פעמיים לכדורגלן השנה מטעם השחקנים ופעם אחת לכדורגלן השנה מטעם העיתונאים. אחד ממבקיעיה המובילים של נבחרת אנגליה בכל הזמנים. לאחר פרישתו אימן שירר את ניוקאסל במשך תקופה קצרה.

ראשית חייו
שירר נולד בעיירה גוספורת' שבניוקאסל למשפחה ממעמד הפועלים, ונקרא על שמו של אביו. אביו, שעבד במפעל מתכות, עודד את בנו לשחק כדורגל כנער. בתחילת דרכו שיחק שירר בעמדת הקשר, ושימש כקפטן הנבחרת של בית ספרו. הוא הוביל נבחרת שהורכבה מבתי הספר של העיר ניוקאסל לזכייה בטורניר שהתקיים בסנט ג'יימס פארק. לאחר מכן הצטרף למועדון כדורגל חובבני בוולסנד, ובאחד ממשחקיו שם התגלה על ידי סקאוט של סאות'המפטון.

במהלך הקייצים הבאים התאמן שירר עם קבוצת הנוער של סאות'המפטון, ועבר בהצלחה מבחנים אצל מספר מועדוני כדורגל נוספים, ובהם מועדון עיר הולדתו, ניוקאסל יונייטד. לבסוף החליט לחתום על חוזה בסאות'המפטון ב-1986, והצטרף למועדון כשחקן קבוצת הנוער.

קריירה קבוצתית
סאות'המפטון ובלקבורן רוברס
לאחר שנתיים במחלקת הנוער של סאות'המפטון קודם שירר לקבוצה הבוגרת, ששיחקה בליגה הראשונה, ב-1988. הוא ערך את הופעת הבכורה בקבוצה כמחליף במשחק מול צ'לסי ב-26 במרץ. כעבור שבועיים, במשחקו הראשון בהרכב הפותח, הוא הבקיע שלושער בניצחון על ארסנל, והפך לשחקן הצעיר ביותר שמגיע להישג זה בליגה הבכירה, בגיל 17 שנים ו-240 יום, ושבר את שיאו הוותיק של ג'ימי גריבס. בסיום העונה, כשמאחוריו חמישה משחקים בקבוצה הבוגרת, חתם שירר על חוזהו המקצועני הראשון במועדון.

על אף תחילת דרכו המרשימה, שירר התקשה לבסס את מעמדו בקבוצה הבוגרת - בעונה הבאה, 1988/1989, הוא שותף בעשרה משחקים בלבד בהם לא הבקיע כלל. בעונת 1989/1990 הוא החל לשחק כחלוץ הבודד של הקבוצה והשתתף ב-26 משחקים, אך הבקיע שלושה שערים בלבד; בעונה שלאחר מכן הבקיע ארבעה שערים ב-36 משחקים. בתחילת דרכו חסה שירר בצילו של חברו לחוליית ההתקפה, מתיו לה טיסייה, שהיה המבקיע המוביל של הקבוצה.

בקיץ 1991 השתתף שירר עם נבחרת אנגליה עד גיל 21 בטורניר בטולון. בעונת  פרץ שירר לראשונה לתודעה בארצו, כאשר הבקיע 13 שערים ב-41 משחקי ליגה במדי סאות'המפטון, וזומן לסגל נבחרת אנגליה הבוגרת. כבר במהלך העונה נקשר שמו למעבר למנצ'סטר יונייטד, ובמהלך הקיץ של 1992 התעניינו קבוצות בכירות רבות בשירותיו. לבסוף עבר שירר לבלקבורן רוברס, ששילמה תמורתו 3.6 מיליון לירות שטרלינג - סכום שיא דאז בכדורגל האנגלי - והעבירה לסאות'המפטון את דייוויד ספידי כחלק מהעסקה.

שירר החמיץ חצי מעונתו הראשונה בבלקבורן, , בעקבות פציעה ברצועה צולבת קדמית במשחק מול לידס יונייטד בדצמבר 1992. אף על פי כן הצליח להבקיע 16 שערים ב-21 המשחקים שבהם השתתף, וביסס את מעמדו כשחקן בנבחרת אנגליה במהלך מוקדמות מונדיאל 1994, שהיו כושלים עבור הנבחרת. בעונה הבאה הוא שב לכשירות מלאה והבקיע 31 שערים ב-40 הופעות, וסייע לקבוצתו לסיים במקום השני בפרמייר ליג אחרי מנצ'סטר יונייטד. בעקבות יכולתו המצוינת הוא זכה בפרס כדורגלן השנה באנגליה על פי בחירת העיתונאים.

עם הצטרפותו של כריס סאטון בעונת , יצר איתו שירר שילוב פורה במיוחד בחוליית ההתקפה של בלקבורן, שקיבל את הכינוי "SAS" (ראשי תיבות של "שירר וסאטון"). שירר סיים כמלך שערי הפרמייר ליג באותה עונה עם 34 שערים, וסייע לקבוצתו לזכות באליפות הראשונה בתולדותיה, בתום מאבק צמוד עם מנצ'סטר יונייטד שהוכרע במחזור האחרון. הוא זכה גם בפרס כדורגלן השנה על פי בחירת השחקנים באותה עונה, לאחר שקיבל את פרס העיתונאים בשנה הקודמת.

בעונת  השתתף שירר עם בלקבורן לראשונה בליגת האלופות, בעקבות הזכייה באליפות בעונה שקדמה. הוא השתתף בכל משחקי הקבוצה בטורניר והבקיע שער אחד בבעיטת עונשין, נגד רוזנבורג, ולא עזר לקבוצתו שסיימה במקום האחרון בביתה. גם בליגה הציגה הקבוצה יכולת חלשה וסיימה במקום השביעי בלבד, על אף ששירר הבקיע 31 שערים וסיים פעם נוספת כמלך השערים, בעונה שכעת קוצרה מ-42 משחקים ל-38 בלבד.

ניוקאסל יונייטד
לאחר טורניר יורו 1996 התעניינה מנצ'סטר יונייטד פעם נוספת בהחתמתו של שירר. לאחר שיחות רבות עם מאמנם, אלכס פרגוסון, עמד שירר בפני הצטרפות לקבוצה, אולם שוכנע ברגע האחרון על ידי מאמן ניוקאסל יונייטד, קווין קיגן, לחתום בקבוצתו. ביולי 1996 עבר שירר לניוקאסל תמורת 15 מיליון ליש"ט, ששברו את שיא ההעברות בתולדות הכדורגל באותו זמן.

בעונת הבכורה שלו במדי ניוקאסל סיים שירר כמלך שערי הליגה בפעם השלישית ברציפות עם 25 כיבושים, ונבחר פעם נוספת לכדורגלן השנה מטעם השחקנים. אף-על-פי-כן הוא לא הצליח להוביל את ניוקאסל לתואר האליפות, והקבוצה סיימה שנייה למנצ'סטר בטבלת הליגה. במהלך העונה פוטר קיגן, המאמן שהביא את שירר לקבוצה, ובמקומו מונה קני דלגליש, מאמנו בתקופה בה שיחק בבלקבורן.

לפני פתיחת עונת  ספג שירר פציעה ברצועה בקרסולו, בעקבותיה החמיץ כמחצית מהעונה והבקיע שני שערי ליגה בלבד. העדרותו השפיעה על יכולתה של הקבוצה, שסיימה במקום ה-13 בלבד בליגה. למרות זאת הצליחה הקבוצה להעפיל לגמר גביע ה-FA באותה עונה, כששירר מבקיע את השער המכריע בניצחון על שפילד יונייטד בחצי הגמר. במשחק הגמר נגד ארסנל הפסידה ניוקאסל בתוצאה 2-0 ולא הצליחה לזכות בתואר.

במשחק מול לסטר סיטי במהלך העונה נראה היה בצילומי טלוויזיה כי שירר בעט במכוון בראשו של ניל לנון. על אף ששופט המשחק לא נקט באמצעי ענישה כלשהו כנגד שירר, הוא הועמד לדין על התנהגות בלתי-הולמת בידי התאחדות הכדורגל האנגלית. במהלך הדין המשמעתי נתן לנון עצמו עדות להגנתו של שירר, והוא זוכה לבסוף מכל אשמה.

בעונה הבאה נהנה שירר מכשירות מלאה והבקיע 21 שערים בכל המפעלים. ניוקאסל, תחת המאמן החדש רוד חוליט שהחליף את דלגליש, אכזבה וסיימה שוב במקום ה-13 בלבד. במקביל העפילה הקבוצה בפעם השנייה ברציפות לגמר הגביע, שם נוצחה על ידי מנצ'סטר יונייטד (שזכתה לבסוף בטרבל). בתחילת עונת , על אף שקיבל את סרט הקפטן של הקבוצה, נקלע שירר לעימות מתמשך עם חוליט. לבסוף נותר על ידי המאמן על הספסל במשחק בו הפסידה הקבוצה לסנדרלנד בספטמבר 1999. החלטה זו, בצירוף עם הפתיחה הרעה של ניוקאסל לעונה, גרמה לחוסר-הערכה כלפי חוליט בקרב אוהדי הקבוצה, והוא הודיע על התפטרותו לאחר ההפסד לסנדרלנד. במקומו מונה בובי רובסון, שעתיד להביא את הקבוצה לתקופה מוצלחת.

גם רובסון לא הצליח לחלץ את הקבוצה מאמצע הטבלה למרות 23 שערים של שירר. באותה שנה הקבוצה לא הצליחה להגיע לשלושה גמרי גביע ברציפות אחרי הפסד לצ'לסי בחצי הגמר.
באותה עונה שירר הורחק בפעם הראשונה שלו במשחק הקבוצה נגד אסטון וילה במחזור הפתיחה. שירר הורחק בצהוב שני עקב שימוש מופרז בגבו.

שירר סבל מפציעות במשך עונת 2000-2001 מה שגרם לו לפרוש מהנבחרת הלאומית כדי להתרכז אך ורק בקבוצה.הוא סיים את העונה עם חמישה שערים ב-19 משחקים.
עונה לאחר מכן שירר חזר לעצמו וכבש 23 שערים ב-37 משחקים. הקבוצה סיימה במקום הרביעי - המקום הכי גבוה מאז שנת 1997 - מקום זה מעניק כניסה לשלבי הפלייאוף בליגת האלופות עונה לאחר מכן.

את עונת 2002-2003 פתחה ניוקאסל לא טוב עם 3 הפסדים רצופים בליגת האלופות אך גול של שירר נגד דינמו קייב וניצחונות על יובנטוס ופיינורד העניקו לניוקאסל את המקום השני ועלייה לשלב הבא.
בשלב הבתים הבא הוגרלה ניוקאסל עם באייר לברקוזן, אינטר וברצלונה.
שירר כבש שלושער נגד לברקוזן וצמד נגד אינטר ושהעלה את מאזנו בטורניר ל-7 שערים. ניוקאסל כשלה לעלות לשלב הבא אחרי שסיימה במקום השלישי. בליגה שירר כבש 17 שערים ב-35 משחקים וניוקאסל סיימה במקום ה-3 שמוביל שוב למוקדמות ליגת האלופות.

בעונת 2003-2004 כשלה הקבוצה להגיע לליגת האלופות אחרי שהפסידה בפנדלים לפרטיזן בלגרד.
הקבוצה הגיע אוטמטית לשלב הסיבוב הרביעי בגביע אופ"א שם פגשה את מיורקה הספרדית אותה ניצחה 4-1 ו 3-0 (7-1 בסיכום שני המשחקים). בשלב רבע הגמר פגשה את פ.ס.וו איינדהובן אותה ניצחה 3-2 בסיכום שני המשחקים. בשלב חצי הגמר הפסידה 2-0 למארסיי בסיכום שני המשחקים והודחה מהמפעל. שירר כבש 6 שערים במפעל. בליגה סיים את העונה עם 22 שערים ב-37 משחקים כשהקבוצה מסיימת במקום ה-5 שמוביל שוב לגביע אופ"א.

בעונת 2004-2005 הכריז שירר שזוהי עונת הפרישה שלו. ביחד עם הרכש החדש פטריק קלויברט סיימה ניוקאסל במקום ה-14 ששירר כובש 7 שערים בלבד.
הקבוצה הגיע לרבע גמר גביע אופ"א שם הפסידה לספורטינג ליסבון ולחצי גמר גביע ה-FA שם הפסידה למנצ'סטר סיטי.
שירר כבש שלושער במשחק הפתיחה של גביע אופ"א נגד בני סכנין וסיים את העונה האירופית עם 11 שערים.

שירר התחרט על הצהרת הפרישה ונשאר לשחק בקבוצה לשנה אחרונה בהחלט.
בעונתו האחרונה במועדון שבר שירר את שיאו בן 49 השנים של ג'קי מילבורן כאשר כבש את שערו ה-201 במועדון והפך לכובש המצטיין בתולדות המועדון. שירר כבש את שערו האחרון בקריירה נגד יריבתה המושבעת של ניוקאסל, סנדרלנד לקראת סיום העונה. באותו משחק נפצע שירר מה שהוביל לפרישה מוקדמת מהמתוכנן. שירר סיים את עונתו האחרונה במועדון עם 10 שערים ב-32 משחקים.

בסך הכל כבש שירר 206 שערים ב-395 הופעות במדי ניוקאסל.

קריירה בינלאומית
הקריירה הבינלאומית של שירר התחילה בשנת 1990 כשזומן לסגל הנבחרת הצעירה של אנגליה. שירר כבש במדי הצעירה 13 שערים ב-11 משחקים - שיא שעדיין לא נשבר.
השערים הרבים בנבחרת הצעירה ביחד עם היכולת בקבוצות בהם שיחק זימנו לו מקום בסגל נבחרת אנגליה. בפברואר 1992, במשחק הבכורה שלו, כבש שירר שער נגד נבחרת צרפת בניצחון 2-0.

את רוב שלבי המוקדמות של מונדיאל 1994 הוא פספס בגלל פציעה. אנגליה כשלה לעלות לאותו מונדיאל.
את יורו 1996 ,אותו אירחה אנגליה, פתח שירר מצוין עם שער במשחק הפתיחה נגד שווייץ. אנגליה עלתה לחצי הגמר נגד גרמניה. שירר כבש את השער הראשון אך הגרמנים השוו והמשחק הוכרע בסופו של דבר בפנדלים. האנגלים הפסידו בפנדלים בתוצאה 5-6 והודחו מהתחרות. שירר סיים כמלך השערים עם חמישה כיבושים ונבחר לאחד המצטיינים.

גלן הודל מונה למאמן נבחרת אנגליה לקראת מוקדמות מונדיאל 1998. הודל מינה את שירר לקפטן וזה החזיר עם שער במשחק הראשון נגד מולדובה וצמד שערים במשחק לאחר מכן נגד פולין. סך הכל כבש חמישה שערים בקמפיין שעזרו לנבחרתו להעפיל לתחרות.
מונדיאל 1998, שנערך בצרפת, הגריל לאנגלים בית קל עם הנבחרות של תוניסיה, קולומביה ורומניה.
שירר כבש את השער הראשון בתחרות נגד תוניסיה בניצחון 2-0. אנגליה סיימה את הבית במקום השני כשרומניה מקדימה אותה אחרי שניצחה אותה 2-1.האנגלים פגשו את היריבה המושבעת ארגנטינה. המשחק נפתח בשער מהיר של בטיסטוטה שכבש  בפנדל בדקה ה-6. שירר השווה את התוצאה בפנדל בדקה ה-10. המשחק נגמר בתוצאה 2-2 ועבר לפנדלים. שירר כבש את הפנדל הראשון אך בסופו של דבר אנגליה נכשלה וארגנטינה המשיכה לסיבוב הבא.

בספטמבר 1999 כבש שירר את השלושער היחידי שלו במדי אנגליה, במוקדמות יורו 2000 נגד לוקסמבורג. אנגליה עלתה לטורניר זה ושירר הודיע שזהו הטורניר האחרון לפני הפרישה שלו מהנבחרת. אנגליה הוגרלה לבית עם גרמניה, פורטוגל, ורומניה. שירר לא כבש במשחק הראשון אותו הפסידה הנבחרת 3-2 לפורטוגל.
שירר כבש במשחק הבא נגד גרמניה אותו ניצחה 1-0, ניצחון ראשון על הגרמנים מאז מונדיאל 1966.את המשחק האחרון פתחה אנגליה בידיעה שמספיק לה תיקו על רומניהכדי לעלות לשלב הבא הטורניר.שירר כבש שער בפנדל והקבוצות ירדו במחצית בתוצאה 2-1 לטובת אנגליה. הרומנים לא ויתרו וניצחו בסופו של דבר בתוצאה 2-3. אנגליה סיימה את דרכה במפעל וכמו כן גם שירר סיים את דרכו בנבחרת.

שירר שיחק 63 משחקים במדי הנבחרת, הוא כבש 30 שערים ושימש כקפטן ב-34 משחקים. הוא מדורג במקום החמישי בכובשי כל הזמנים של נבחרת אנגליה.

סגנון משחק
שירר אופיין כחלוץ אנגלי קלאסי - היה לו כח רב, הוא היה חזק, פיזי, היה לו משחק ראש נהדר ובעיטות חזקות.
מתוך 206 השערים שלו בניוקאסל יונייטד הוא כבש 49 עם הראש.
המשחק של שירר עורר ביקורת רבה עקב הפיזיות הרבה שבה הוא השתמש. שירר ספג 59 כרטיסים צהובים ו-2 כרטיסים אדומים במהלך הקריירה.
שירר נודע כבועט פנדלים מדויק ויש לו 45 שערים במדי ניוקאסל מהנקודה הלבנה.
כמו כן הוא גם כבש חמישה שערים מבעיטות חופשיות.

קריירת אימון
לאחר שפרש מכדורגל כשחקן צצו שמועות שיעבור לאמן את ניוקאסל אך שירר ענה שכרגע הוא רוצה ליהנות מהחיים אך בעתיד הוא יהיה מעוניין בקריירת אימון.שירר עבד באותה תקופה כשדרן של רשת BBC הבריטית.

במרץ 2009 התחיל שירר את קורס מאמני הפרו של אופ"א שנדרש כדי להיות מאמן באחת מהליגות באירופה.שירר המשיך לדחות הצעות מהקבוצות בהם שיחק אך ב-1 באפריל 2009 הוא הסכים להיות המאמן של ניוקאסל.

ניוקאסל יונייטד(מאמן)
בצעד מפתיע מונה שירר למאמן קבוצתו הקודמת- ניוקאסל לשמונת המחזורים הנותרים עד לסיום העונה.ניוקאסל נאבקה נגד הירידה לליגת המשנה.ביום שלאחר החתימה הודיע במסיבת עיתונאים שBBC נתנו לו חופשה לשמונה שבועות כדי להדריך את הקבוצה ולאחר שמונת השבועות הוא יחזור לתפקיד הפרשן ויעזוב את המועדון.

את משחקו הראשון כמאמן הפסיד שירר לצ'לסי בתוצאה 2-0.
ב-11 באפריל השיג שירר את נקודותיו הראשונות כמאמן בתיקו 1-1 נגד סטוק סיטי.
אחרי הפסד נגד טוטנהאם ותיקו נגד פורטסמות' הגיע הניצחון הראשון- נגד מידלסברו.ניצחון זה העלה את המגפייז מעל הקו האדום.
למשחק האחרון נגד אסטון וילה עלתה ניוקאסל בידיעה שאם היא מנצחת היא נשארת עונה 17 ברציפות בליגה.אחרי שהפסידה 1-0 משער עצמי של דמיאן דאף ירדה ניוקאסל לליגת המשנה.

תארים
* מלך השערים של יורו 1996 :5 שערים.
* נבחרת הטורניר של יורו 1996.
* מלך השערים של גביע אופ"א שנתיים ברציפות: 2003-04, 2004-05.
* מלך השערים של הפרמייר ליג בכל הזמנים: 260 שערים.
* נעל הזהב של הפרמייר ליג (הכובש המצטיין) 3 שנים ברציפות: 1994-1997.
* הכי הרבה שערים בעונה של 42 משחקים: 34 שערים.
* הכי הרבה שערים בעונה של 38 משחקים: 31 שערים.
* מלך השערים של ניוקאסל יונייטד בכל הזמנים: 206 שערים. 
* מלך השערים של ניוקאסל יונייטד באירופה בכל הזמנים: 30 שערים.
* שחקן העונה של הפרמייר ליג: 1995,1997.
* שחקן העונה של הפרמייר ליג לפי בחירת העיתונאים: 1994.
* נכנס להיכל התהילה של הכדורגל האנגלי בשנת 2004.
* נבחר על ידי פלה לרשימת 125 הכדורגלנים החיים הטובים בעולם
* שחקן העשור באנגליה.
* נבחרת העשור באנגליה.

אלן שירר זכה באליפות אחת בלבד במדי בלקבורן רוברס בעונת 1994-1995.

קישורים חיצוניים
* תמונות:
**
**

הערות שוליים




ביהדות, חישוב הקץ הוא חישוב מועדו של הקץ, כלומר מועד בואו של המשיח. 

בספר דניאל כלולים חישובי קצין סתומים למדי, שהרבה מפרשים השתמשו בהם כדי לנבא את בוא הגאולה, בדרך כלל בצורה שתקרב אותה לזמנם של המחשבים. דניאל עצמו מתואר כמי שעסוק בחישובי מועד הגאולה, אולם הוא שוגה בהם והמלאך גבריאל נדרש להופיע כדי לתקן אותו.

איסור חישוב הקץ
דעתם של חז"ל לא הייתה נוחה מפעילותם של מחשבי קצין, ואמרו "תיפח עצמן של מחשבי קיצין" ומנמקים זאת: "שהיו אומרים כיון שהגיע את הקץ ולא בא - שוב אינו בא" (מסכת סנהדרין, צ"ז, ב'). במסכת דרך ארץ נאמר: "רבי יוסי אומר, הנותן את הקץ אין לו חלק לעולם הבא". 

הרמב"ם, באגרת תימן שלו, קובע: "עליך לדעת שהקץ על דרך האמת לא ייתכן לשום אדם לדעת אותו לעולם".

הפרדוקס שבחישוב הקץ
במסכת סנהדרין (צ"ז, א') מסופר על יחסו של רבי זירא למחשבי קיצין:

רבי זירא מצביע על הפרדוקסליות המובנית שבחישוב הקץ; חלק מהותי מהקץ הוא היותו בלתי ידוע ובלתי צפוי. ברגע שהקץ מתגלה - מיד הוא הופך לחסר משמעות, כיוון שהקץ נדחה.

הדבר דומה, במידת מה, לאפקט הצופה של שרדינגר; כפי שלא ניתן למדוד במדויק את מיקומו במרחב של פוטון ובו בזמן למדוד במדויק את מהירותו, כך אי אפשר לדעת אימתי יקיץ הקץ; המדידה משפיעה על הנמדד והופכת את התוצאות לבלתי רלוונטיות.

מחשבי קיצין
חרף הביקורת המצויה בגמרא, היו רבים שעסקו בחישובי קיצין. הבולטים שבהם הם: 
* אברהם בן אליעזר הלוי, בן המאה ה-16, לדעתו, שנת 1522 תהיה שנת הפקידה, היא הגאולה השנייה מארבעת הגאולות, ושנת 1530 תהיה שנת הגאולה הסופית. את אמונתו זו פרסם במכתבים רבים ששיגר לאיטליה, ובשנת ה'ר"ע בהיותו בקושטא אף הדפיס ספר בשם "משרא קטרין", העוסק בחישוב הקץ האמור בספר דניאל. במקום אחר כתב שהגאולה תהיה בשנת ה'רפ"ד (1524). רבי אברהם נפטר בשנת 1530 או 1535, בשנת הקץ האחרונה לדעתו או אחריה.
* שלמה מולכו, בן המאה ה-16, חישב את הקץ, וחזה כי המשיח יבוא בשנת 1540. מולכו הועלה על המוקד  שמונה שנים קודם למועד שחזה, ולא ראה בהתבדות תחזיתו.
* הגאון מווילנה ותלמידיו ראו בפסוק משיר השירים "קול התֹר נשמע בארצנו" (ב', י"ב) רמז לגאולה, ומתוך כך קבעו כי החל משנת ה'ת"ר (1840) זו תקופת אתחלתא דגאולה ועלו לארץ ישראל.
* דוגמה יוצאת דופן  לעוסקים בחישובי קיצין הוא הרב חיים דוד הלוי, הרב הראשי של תל אביב בשנים 1974 - 1997, שעסק בחישובי קיצין וחזה שבסביבות שנת 1990 יתחיל עידן גאולה חדש.
* רבי שניאור זלמן מלאדי, בספר "מאמרי אדמו"ר הזקן * על התורה והמועדים - בראשית שמות", ד"ה "ואת האלף ושבע מאות וחמשה ושבעים עשה ווים לעמודים.", דף תי"ט עד דף תכ"ג, עוסק בזמן הקץ וחזה ששנת ה'תשע"ה הוא שנת הקץ.
* לפי גירסתו של ניוטון, "קץ הימים" יגיע סביב השנה 2060.
* דוגמה מודרנית לחישוב קיצין היא החישוב המבוסס על דברי הגמרא, "שית אלפי שנים הווי עלמא וחד חרוב" (שש אלפי שנים יתקיים העולם, ואלף אחד יהיה חרב). על פי החישוב המקובל ביהדות לראשית העולם, שש אלפי שנים יסתיימו בשנה המקבילה לשנה הלועזית 2240.

קישורים חיצוניים
* מאת פרופ' ישראל תא-שמע
*, באתר "דעת"
* הרב יהודה חיון,
* 

הערות שוליים


 
 

 
 

 
 
 

התקופה הקלאסית במוזיקה מערבית השתרעה על מרבית המאה ה-18 ונמשכה עד תחילת המאה ה-19. על אף שבמונח "מוזיקה קלאסית" משתמשים רוב הזמן כדי לתאר את כל המוזיקה המשתייכת למסורת זו, לעתים משמעותו מוזיקה שנכתבה בתקופה הקלאסית. מקובל לתחום את התקופה הקלאסית בין השנים 1750 ו-1820, אך ישנה חפיפה בין התקופה הקלאסית לתקופות שבאו לפניה ואחריה, עד כדי כך שכמה מקורות מציינים את 1730 כתחילת התקופה.

על ציר הזמן של המוזיקה הקלאסית, התקופה הקלאסית באה לאחר תקופת הבארוק ולפני התקופה הרומנטית. מוזיקה קלאסית מוקדמת נקראת לעתים מוזיקת רוקוקו. בין מלחיני התקופה הקלאסית ניתן למצוא את מוציו קלמנטי, וקרל פיליפ עמנואל באך, אך המפורסמים ביותר ביניהם הם פרנץ יוזף היידן, וולפגנג אמדאוס מוצרט ולודוויג ואן בטהובן, כשהאחרון הלחין במעבר בין התקופה הקלאסית לתקופה הרומנטית.

תולדות התקופה הקלאסית

המעבר מהבארוק אל הקלאסיקה

המאה ה-18 מאופינת בחוסר אחידות סגנוני: בחלקה הראשון הבארוק עוד בשיאו, בחלקה השני פורחת כבר הקלאסיקה. המעבר בין שתי התקופות אינו מוגדר ואינו חד משמעי. בנוסף, לשנות המעבר הללו יש כמה שמות: 
* הסגנון הסנטימטלי- מוצאו בצפון גרמניה, סביב שנת 1750 והוא משתקף בעיקר ביצירותיו של קארל פיליפ עמנואל באך לכלי מקלדת. 
* הסגנון הגאלאנטי- שם נוסף לסגנון הסנטימטלי, תוך הוספת הניגוד למוזיקת הבארוק על ידי החלפת המבנים הקונטרפונקטיים הסבוכים במולדיות עממיות ונושאים כפריים פשוטים. 
* הרוקוקו- מתאר את פרק הזמן המחבר את השלב המאוחר של הבארוק עם תחילת התקופה הקלאסית. מ- 1720 ועד 1770.
* הסער והדחף- יצירות המאופינות בסולמות מינוריים, ניגודים דינמיים חריפים, סינקופות, מרווחים גדולים ותנועה סוערת. 
כל המונחים הללו מתארים תקופה עשירה וסבוכה בה התחלף הסגנון המוזיקלי: מפוליפוניה הל הומופוניה ואפקטים רגשיים ומלודיים. בתקופה זו גם התפתחו כלי הנגינה ואיתם האפשרויות הטכניות ואפשרויות ההבעה, התזמורת התעצבה והיצירות החלו להיבנות לפי חוקים ברורים. המרכזים המוזיקליים הישנים וערי האופרות באיטליה (מילאנו,ונציה,רומא) ולונדון הפכו למשניים בחשיבותם, לעומת עלייתן של מאנהיים ווינה.

הסגנון הקלאסי כחלק מתמורה כללית בתרבות האירופאית
באמצע המאה ה-18 אירופה החלה לאמץ סגנון חדש, שהתבטא בארכיטקטורה, בספרות ובאמנות בכלל - הקלאסיציזם. התרבות החדשה עדיין שמרה על קשר הדוק עם תרבות החצר האירופאית, על רשמיותה ומתן הדגש על סדר והיררכיה, אך גם הולידה סגנון חדש ונקי יותר, עם העדפה לחלוקה ברורה, ולפשטות על פני מורכבות.

הפשטות המבנית הזו חלחלה גם אל תוך המוזיקה, ועוררה מעבר מהפוליפוניה המורכבת של תקופת הבארוק למבנה היררכי, בו ישנה מנגינה הנישאת על ידי הרמוניה כפופה לה - שילוב הנקרא הומופוניה. נגינת אקורדים כליווי הפכה לנפוצה ביותר, ועשתה את הטונאליות לקלה יותר למאזין.

שינויים פוליטיים וכלכליים היו חלק מהגורמים לשינוי הסגנון באירופה. במאה ה-18, האצולה הפכה לפטרונית העיקרית של המוזיקה. בנוסף האופרה הקומית הפכה לחביבת הציבור. שינויים אלה הובילו לתמורה בדרך בה המוזיקה בוצעה - ובעיקר מעבר לקבוצות כלים סטנדרטיות. בניגוד לתקופה הבארוק, בה ניתן היה לצרף כלים נוספים לקו התחתון בחופשיות, בתקופה הקלאסית בחירת הכלים ופרישת התפקידים היו בפירוש בידי המלחין. 

הפיכת האצולה לפטרונית המוזיקה, השפיעה גם על מלאי הנגנים וכישוריהם. בעוד שמלחין מתקופת הבארוק יכול היה להסתמך על הכישורים המוזיקליים של עיר שלמה, למלחין קלאסי, שצריך לעלות קונצרט בבקתת ציד של האצולה, ישנם משאבים מוזיקליים מצומצמים יותר. על כן, ניתן להבחין כי התפקידים ביצירות מהתקופה הקלאסית קלים יותר לביצוע כשהמשאבים שעמדו בפני המלחין היו מוגבלים; אך לעתים, כשנגן וירטואוזי היה בסביבה, ניתן למצוא ביצירות תפקיד מסוים מדהים ברמתו. גורם נוסף לכתיבת תפקידים פשוטים יחסית הוא הרצון העז של הציבור למוזיקה חדשה כל העת (דרישה שנראתה גם בתקופת הבארוק). משמעות הדבר הייתה שלמלחין לא היה זמן רב לחזרות לפני הקונצרט, ולכן היה צריך להתאים את עצמו וכתיבתו.

מכיוון שבתקופה הקלאסית זנחו את המרקם הפוליפוני של הבארוק, והכתיבה השתמשה בקול אחד עם ליווי, המלחין שם דגש על סימני הדינמיקה והביצוע. הפשטתו של המרקם הפכה את הפרטים הקטנים בביצוע לחשובים. מאותה סיבה הוכנסו ליצירות פתיחות מעניינות ומקצבים אופייניים - מארש הלוויה והמינואט.

בנוסף, בתקופה הקלאסית חלה התרחקות מההרגל הבארוקי להקדיש את היצירה, או כל אחד מהפרקים בה, לתיאור רגש אחד בלבד. במקום זאת, האופנה הייתה ליצור ניגוד בין החלקים והפרקים ביצירה, שהושג במגוון טכניקות: מעבר ממינור למז'ור; מקצביות לקצב אטי יותר, שירתי; ובעיקר מעבר לאזורים שונים בהרמוניה. קטעי מעבר הפכו לחשובים יותר ויותר, כשהמלחינים החלו להקדיש יותר תשומת לב לקטעים אלה, הדגישו אותם, ואף בנו את המתח בציפיית שווא רק כדי להוביל את היצירה דרך קטע מעבר לכיוון חדש, במקום להגיע לפתרון המיוחל.

השפעות התקופה הקלאסית על מלחינים מאוחרים
ניתן לומר בביטחון שתקופות מוזיקליות לא נעלמות בבת אחת. מאפייניהן מוחלפים בהדרגה, עד אשר הסגנון הייחודי להן נראה מיושן. הסגנון הקלאסי לא מת באחת, אלא השתנה תחת משקל הנסיבות.

כבר אצל מוצרט וקלמנטי ניתן להבחין בצעדים ראשונים לקראת שימוש אחר בהרמוניה, שינויים שהמשיכו בעבודתו של בטהובן, והגיעו לשיא בעבודתו של פרנץ שוברט. שוברט, ומלחינים כמו ג'ון פילד, קארל מריה פון ובר ופליקס מנדלסון בצעירותו נימנו על "הרומנטיים הקלאסיים". קבוצה זו של מלחינים הושפעה מהסגנון הקלאסי ומהמלחינים הקלאסיים, עובדה הניכרת במבנים בהם השתמשו בעבודתם. זאת ועוד, הכלים שעמדו לראשותם כשהלחינו, הן מבחינת מגוון והן מבחינת מספר היו אותם כלים שעמדו לראשות המלחינים הקלאסיים.

עם זאת, הכוחות שהביאו לקיצו של הסגנון הקלאסי כבר הופיעו ביצירותיהם של המלחינים האלו. הכוח המניע שמוזכר לרוב הוא החדשנות ההרמונית, כפי שהוזכר, אך גם הנטייה לכתיבה עם ליווי רציף ואחיד קצבית היא מרכיב חשוב. הסונטה לאור ירח של בטהובן, בה שינויים במבנה הקצבי יוצרים את מרב הדרמה, בעוד שהמנגינה פשוט מרחפת לה ממעל, שימשה מודל והשראה לאינספור יצירות רומנטיות. עם הזמן ידיעה טובה יותר של יצירות העבר, רמתם העולה של המבצעים, המגוון ההולך וגדל של הכלים, התרחבותן של אגודות הקונצרטים, ועלייתו של הפסנתר תרמו למעבר הסופי לתקופה הרומנטית.

מתיחת קו ברור בין שתי התקופות בלתי אפשרית היא. חלקים ביצירתו של מוצרט בלתי ניתנים להבחנה בסגנונם ממוזיקה שנכתבה שמונים שנה לאחר מכן, ויצירות בסגנון הקלאסי המשיכו להיכתב עד למאה ה-20. אפילו לפני מותו של בטהובן היו מלחינים שהגדירו עצמם רומנטיים, והשתמשו בכרומטיות, למשל, יותר ויותר בראוותנות.

*


 
 
 


פונקציית הדלתא של דיראק, המסומנת <Math Formula>, היא פונקציה מוכללת המקבלת, כביכול, את הערך אינסוף בנקודה x=0 ואת הערך אפס בכל שאר הנקודות, באופן כזה שהאינטגרל שלה על פני הישר הממשי שווה לאחת. 

הפונקציה, שהיא למעשה הכללה של הדלתא של קרונקר, הומצאה על ידי הפיזיקאי פול דיראק והיא נמצאת בשימוש בעיקר בפיזיקה ובהנדסה. בעיבוד אותות היא מכונה פונקציית הלם. למרות שמה, מבחינה פורמלית היא איננה פונקציה ממשית. ניתן להגדיר אותה כגבול חלש של סדרה של פונקציות בעלות שיא בראשית הצירים, ובדרכים נוספות.

מבוא פורמלי
ההגדרה השימושית
לרוב, פונקציית הדלתא מוגדרת באמצעות התכונה הבאה  <Math Formula>
לכל פונקציה רציפה f. כאמור, אפשר לחשוב על פונקציית הדלתא, מבחינה אינטואיטיבית, כפונקציה שמקבלת את הערך 0 בכל נקודה שאיננה אפס ואת הערך אינסוף בנקודת האפס, כך שהאינטגרל על פני הישר הממשי על הפונקצייה הוא 1. פונקציה ממשית כזו לא יכולה להתקיים, אבל ההצגה הזו מאפשרת להבין אינטואיטיבית את התכונות של הפונקציה.   

באופן כללי יותר אפשר לרשום:  <Math Formula>

ניתן לראות את פונקציית הדלתא כצפיפות של התפלגות מצטברת שמקבלת 1 אחרי ערך מסוים ו-0 לפניו, כלומר::<Math Formula>
להתפלגות מצטברת כזאת קוראים פונקציית הביסייד (פונקציית מדרגה) ובאופן אינטואיטיבי אפשר לומר שפונקציית הדלתא היא ה"נגזרת" שלה (כולל בנקודת אי-הרציפות), :<Math Formula>
שכן עבור ערכים שונים מ 0 פונקציית הביסייד קבועה, ולכן נגזרתה אפס, אך עבור x=0 יש בפונקציית הביסייד קפיצה, כלומר: "שיפוע" אינסופי בנקודה. תכונות אלה מתאימות לתיאור האינטואיטיבי של פונקציית הדלתא, ובהתאם אחת הדרכים לממש אותה תהיה שימוש מתאים בגבול של הפרש של שתי פונקציות הביסייד.

בפועל, אין פונקציה אמיתית שמקיימת את התכונות האלו אך אפשר לקבל אובייקטים דומים וריגורוזיים באמצעות שימושים במושגים מתמטיים אחרים: פונקציונל או אינטגרל לבג עבור מידה מתאימה.

מימושים ריגורוזיים לפונקציית דלתא
כפונקציונל, אפשר להגדיר את פונקציית הדלתא באופן הבא:<Math Formula>
זהו פונקציונל לגיטימי הפועל על מרחב הפונקציות הממשיות. פונקציונל זה אמנם חסום בנורמת הסופרמום אך הוא אינו חסום (ולכן גם לא רציף) במרחב הילברט <Math Formula>. יתרה מכך, הוא כלל לא מוגדר היטב באותו מרחב, כיוון ששם שתי פונקציות נחשבות לשוות אם הן נבדלות לכל היותר על קבוצת נקודות בעלת מידה אפס, ולכן אין משמעות לערך הפונקציה בנקודה ספציפית. למרות זאת, מאחר שלפי משפט ההצגה של ריס אפשר לרשום כל פונקציונל לינארי חסום כמכפלה פנימית (ובמרחב <Math Formula> כאינטגרל) רושמים גם את הפונקציונל הזה כאינטגרל. זהו רק סימון נוח ואין למעשה שום פונקציה שמקיימת את השוויון.  

אפשר גם להתייחס לפונקציית הדלתא כאל מידה באופן הבא:
* <Math Formula> אם <Math Formula>.
* <Math Formula> אחרת.

על ידי שימוש במידה זו, אפשר לרשום אינטגרל לבג ולקבל: <Math Formula>
רישום זה מבלבל ועדיף עליו הסימון: <Math Formula>
כאשר H היא פונקציית הביסייד. את הרישום האחרון אפשר להצדיק במסגרת התורה של אנליזה פונקציונלית ואינטגרלים ספקטרליים.

את פונקציית הדלתא אפשר לממש גם כגבול של סדרת פונקציות, המתכנסות אל פונקציית הדלתא. באופן אינטואיטיבי, מדובר בסדרה של פונקציות ששואפות לצורת השפיץ: כל פונקציה בסדרה נהיית צרה יותר אך גבוהה יותר יחסית לקודמתה, והשטח שמתחת לגרף שלה נשאר קבוע - 1.

באופן פורמלי, סדרת פונקציות <Math Formula> תקרא "סדרת דלתא" אם:
# <Math Formula> , דרישה זאת קובעת שלכל הפונקציות בסדרה יש משקל (שטח מתחת לעקומה) של 1.
# לכל <Math Formula> קיים <Math Formula> מספיק גדול כך ש <Math Formula>.

לדוגמה נסתכל בסדרה הבאה: :<Math Formula>
למעשה, זוהי סדרה של מלבנים או פונקציות מציינות על הקטע <Math Formula> מורמות לגובה n.
נראה שזוהי סדרת דלתא:
# שטח: כל מלבן הוא ברוחב <Math Formula> ובגובה n ולכן השטח שלו שווה ל 1 לכל n.
# קל גם לראות שסדרה זו מקיימת גם את הדרישה השנייה. 
לכן זוהי סדרת דלתא של פונקציות ממשיות שמתכנסת נקודתית לפונקציית הדלתא של דיראק (על אף שזו אינה פונקציה ממשית בעצמה). בשרטוט לעיל אפשר לראות המחשה של סדרה זו וכיצד היא נהפכת לשפיץ צר וגבוה.

תכונות

מעצם הגדרתה מקיימת פונקציית הדלתא של דיראק את  תכונת הנרמול: <Math Formula>.

כמו כן היא פונקציה זוגית: <Math Formula>.

באמצעות החלפת משתנים באינטגרציה ותכונת הזוגיות אפשר להוכיח ש- <Math Formula>. הוכחה: נניח ש-a חיובי (אם a שלילי, נשתמש בתכונת הזוגיות ונעבוד עם <Math Formula> כארגומנט הפונקציה). כעת, <Math Formula> כאשר ביצענו את החלפת המשתנים <Math Formula>.  <Math Formula>

באופן כללי יותר מתקיים ש- <Math Formula>
כלומר, תחת האינטגרל מתקיים: <Math Formula>
כאשר x_i_ הם השורשים של g, כלומר: <Math Formula>. הוכחה: מאחר שבכל קטע I בו <Math Formula> האינטגרל <Math Formula> אפשר להפריד את האינטגרל לסדרה אינטגרלים על קטעים קטנים כרצוננו סביב שורשי g, כלומר: <Math Formula> מאחר שהקטעים קטנים כרצוננו, אפשר בכל קטע לקרב את g על ידי קירוב לינארי: <Math Formula>. נציב זאת באינטגרל ונשתמש בתכונה <Math Formula>, נקבל <Math Formula> כנדרש. <Math Formula>

עבור פונקציית מבחן גזירה, אפשר לחשב את הנגזרת של פונקציית הדלתא באמצעות אינטגרציה בחלקים ולקבל ש : <Math Formula>.
* מכאן נובע: <Math Formula>.
* כמו כן: <Math Formula>.

התמרת פורייה של הפונקציה היא 1, ובהתמרה ההפוכה:<Math Formula>

שימושים
* בפיזיקה, פונקציית הדלתא היא התיאור המתמטי (פונקציית ההתפלגות) של מטען חשמלי נקודתי או מסה נקודתית.
* בהנדסת חשמל, עיבוד אותות ואנליזת פורייה, פונקציית הדלתא (הנקראת פונקציית הלם) משמשת לביצוע מניפולציות של התמרת פורייה, ומערכות לינאריות מאופיינות על ידי התגובה שלהן להלם.
* בהסתברות, פונקציית הדלתא  היא פונקציית צפיפות המתארת התפלגות בדידה.
* במכניקת הקוונטים משתמשים לעתים בפונקציות הדלתא כבסיס למרחב המקום או התנע. הפונקציה הדואלית לפונקציית דלתא מוזזת היא גל מישורי: <Math Formula> .

קישורים חיצוניים
* באתר.

ראו גם
* פונקציית מדרגה
* הדלתא של קרונקר
* תורת שטורם-ליוביל
* מסרק דיראק




אנדרה היידו (נולד ב-5 במרץ 1932), מלחין ואתנומוזיקולוג ישראלי, חתן פרס ישראל למוזיקה, היה פרופסור באוניברסיטת בר אילן ובאוניברסיטת תל אביב.

ביוגרפיה
אנדרה היידו נולד בבודפשט שבהונגריה בשנת 1932, לאב שניהל סניף של חנות גדולה ולאם בעלת סטודיו לצילום. הוריו נפרדו למעשה ב-1940 והתגרשו ב-1945, אך המשיכו לעבוד יחד בחנותו של האב.

בנעוריו החל בלימודי מוזיקה, ובגיל 14 כתב אופרה בשם "ליאנדרה". למד באקדמיה למוזיקה ע"ש פרנץ ליסט. בהדרכתו של זולטן קודאי, שהיה מורה באקדמיה, עסק היידו באתנומוזיקולוגיה, ועקב כך בילה זמן רב בקרב הצוענים. בשנת 1955 זכה בפרס ראשון על יצירתו "קנטטה צוענית". 

בשנת 1956, לאחר המרד ההונגרי, ברח מהונגריה והיגר עם אמו לצרפת, שם למד שלוש שנים בקונסרבטואר הלאומי של פריז אצל דריוס מיו ואוליביה מסייאן. בשנים 1960 - 1961 שהה בתוניס, שם לימד פסנתר, קומפוזיציה ותולדות המוזיקה בקונסרבטוריון ועסק בחקר מוזיקה. ושם החל להתקרב למורשת היהדות, כאשר עד לאותה עת חי חיים חילוניים לחלוטין.

בשנת 1966 עלה ארצה בעקבות המחקר המוזיקלי שעסק בו והגיע לאוניברסיטה העברית. נושא התמחותו שם היה המוזיקה הכלית של יהודי מזרח אירופה. בשנת 1969 התחתן עם רות. משנת עלייתו מתגורר בירושלים.  מאז 1967 הוא מרצה לקומפוזיציה באקדמיה למוזיקה בתל אביב ומשנת 1970 גם באוניברסיטת בר-אילן, שם כיהן כראש המחלקה למוזיקולוגיה. בשנת 1978 התמנה לפרופסור באוניברסיטה זו. במקביל לימד בבית הספר התיכון למדעים ולאמנויות בירושלים. במהלך עבודתו פרסם את הספר "לאן שוחים דגי הסלמון - שיחות על מוזיקה", בשיתוף עם מירה זכאי.

בשנת 1997 הוענק לו פרס ישראל למוזיקה.

בשנים 2001-2004 השתתף והנהיג את האנסמבל האומן ח"י וקבוצה זו יצאה למופע בעקבות נעימות חב"ד שנקרא "קולמוס הנפש".  כמו כן מופיע אנסמבל זה גם במופע "מגדל פורח באויר" המבוסס על יצירותיו של היידו "שירי משנה" שנכתבו בשנות ה-60.

בין תלמידיו של היידו: גדעון לבינסון שהחליפו כראש המגמה לקומפוזיציה באוניברסיטת בר אילן,  גיל שוחט, מתן פורת, דניאל שליט, נטע אלוני, אוריאל זוהר, רונן שפירא, משה שלגי, ועוד רבים אחרים...

לאנדרה היידו שישה בנים, יאיר היידו, הוא יועץ יין, עזרא היידו מרצה במכללות לחינוך בנושאי אימון, גישור והנחיית קבוצות, גבריאל היידו הוא איש תקשורת ספורט, דוד היידו עוסק בניהול מכירות, דניאל היידו עוסק בהוראה וצעיר הבנים שוקי הינו מורה דרך ומדריך טיולים בירושלים.

יצירתו
אחדות מיצירותיו המוזיקליות:
* "פלסמות" (1957) ששה קטעים לפסנתר.
* "פלזמה ב'" (1969) לעשרה כלים.
* "סיפורים על ילדים שובבים" (1976).
* "סרנדות ביישניות" (1978).
* "על האור ועל העומק" (1984). 
* "חליל ותוף".

ברבות מיצירותיו מופיעים נושאים הקשורים ליהדות, ובהן:
* "משחק הפסחא" (1970).
* "המגדל הפורח באוויר" (1971-73) להרכבים שונים - קול ופסנתר, מקהלת ילדים חד-קולית ומקהלה א קאפלה.
* "56 קטעי משנה" (73-1972).
* "תרועת מלך" (1974).
* "נביאי האמת והשקר" (1977).
* "תהילים" (1982).
* "סיפורי יונה" (87-1986).
* "חלומות באיספמיה" (92-1991) קנטטה לגירוש יהודי ספרד.
* "קהלת" (1994).
* "לידתו של ניגון" (1998). 

יצירות אחרות שלו הן בעלות מגמה חינוכית, לשם פיתוח היצירתיות המוזיקלית, ובהן: "שביל החלב", "אומנות הפסנתר", "ספר האתגרים", "רגליים שמחות", "קונצ'רטו ל- 10 פסנתרנים קטנים". 

היידו פרסם מאמרים על שירת הצוענים, על מוזיקת הכליזמרים ועל הניגון החסידי.

לקריאה נוספת
* מירה זכאי ואנדרה היידו, לאן שוחים דגי הסלמון - דיאלוג, הוצאת הקיבוץ המאוחד, 1999.
* יהודה כהן, "נעימי זמירות ישראל", הוצאת עם עובד, 1993.

קישורים חיצוניים
*, באתר "הבמה" 
*
*
*
* 

הערות שוליים

 


אלונזו צ'רץ (Alonzo Church; 14 ביוני 1903 – 11 באוגוסט 1995) היה מתמטיקאי ולוגיקן שתרם רבות לפיתוח מדעי המחשב. נולד בוושינגטון די.סי ולמד באוניברסיטת פרינסטון, שם קיבל את הדוקטורט בשנת 1927, וכיהן כפרופסור למתמטיקה שם בשנים 1929–1967. בשנים 1967–1990 כיהן כפרופסור למתמטיקה באוניברסיטת קליפורניה בלוס אנג'לס.

ידוע בעיקר בזכות עבודתו על תחשיב למדא ובזכות עבודתו המפורסמת משנת 1936, המצביעה על קיומה של "בעיה לא פתירה". עבודה זו איפשרה לאלן טיורינג להתחיל בעבודתו המפורסמת על בעיית העצירה. הוא וטיורינג החלו לשתף פעולה והראו שתחשיב הלמדא ומכונת טיורינג הם כלים חישוביים שקולים, וכתוצאה מכך הראו מבחר של "שיטות חישוב" והראו שגם להם יש את אותו כוח חישובי. תוצאה זו היא הבסיס של התזה של צ'רץ'-טיורינג.

קישורים חיצוניים
* 
* 





Escherichia coli (בקיצור: E. coli; בתעתוק לעברית: אשריכיה קולי, אשרישיה קולי, אי קולי) הוא אחד ממיני החיידקים העיקריים החיים במעי התחתון של בעלי חיים בעלי דם חם (כולל יונקים וציפורים) והחיוניים לעיכול תקין.

שמו ניתן לו על שם האיש שגילה אותו - תיאודור אשריך (Theodor Escherich) ב-1885. מבחינה טקסונומית משתייך E.coli למשפחת Enterobacteriaceae. החיידק משמש כאורגניזם מודל בביולוגיה ותגליות ביולוגיות רבות התגלו כתוצאה ממחקר ב-E.coli. הגנום של מספר זנים של החיידק רוצף במלואו.

E. coli בגוף האדם
מספר חיידקי ה-E. coli בצואה של אדם הוא כ-- בממוצע לגרם. החיידקים הדומים להם החיים באדמה או בצמחים נבולים, ידועים יחד כקוליפורמים (המילה נגזרת מ"דומים לקולי"). טכנית, הקוליפורמים הם כל החיידקים הגרם שליליים בצורת מתג, המתאפיינים ביכולת הפקת אנרגיה על ידי נשימה תאית (אל-אווירנים פקולטטיביים), בכך שאינם יוצרים נבגים ובהתססת לקטוז תוך 48 שעות בטמפרטורה של 35 מעלות צלזיוס.

E.coli חי עם האדם ביחסי אנדוסימביוזה הדוקים. החיידק זוכה למזון, הגנה וטמפרטורה קבועה של 37 מעלות צלזיוס (הטמפרטורה האופטימלית לגדילתו); הוא מתחרה עם חיידקים אחרים, חלקם פתוגניים, על המזון ומקטין בכך את קצב גדילת אוכלוסייתם; בנוסף מפריש החיידק אנזימי עיכול המעכלים רכיבים תזונתיים, שהאדם אינו מסוגל לעכל בעצמו.

E.coli בזיהומי מים
בתחומים של טיהור מים וטיפול בשפכים, שנים רבות משתמשים ב-E.coli לזיהוי רמת הזיהום של המים על פי כמות הצואה שהם מכילים. הסיבה לשימוש בקוליפורמים היא כמותם הרבה בגוף האדם, לעומת חיידקים פתוגניים כגון סלמונלה. בנוסף, במצבו הרגיל ה-E.coli אינו מזיק ולכן השימוש בו במעבדה בטוח יחסית. החסרון בשימוש זה הוא שפרט להמצאו בצואה, E.coli יכול לגדול בשפע גם במקומות נוספים, כגון מפעלים לייצור נייר.

E.coli כגורם פתוגני
קיימים שלושה תרחישים שבהם E.coli יכול להיות גורם למחלה:

# כאשר החיידק עובר מהמעי אל דרכי השתן, הוא יכול לגרום לזיהום הקרוי honeymoon cystitis מכיוון שהוא יכול להגרם כתוצאה מיחסי מין. זיהום זה נפוץ יותר בנשים, אך קיים בשני המינים. הזיהום מצוי בכמויות דומות בשני המינים אצל אנשים מבוגרים. הזיהום מתרחש לעתים כתוצאה מהיגיינה לקויה, וכתוצאה מגורמים נוספים (הריון והגדלת נפח בלוטת הערמונית).
# כאשר החיידק יוצא מהמעי דרך חור או קרע, שיכול להגרם, למשל על ידי אולקוס ועובר לחלל הבטן. במקרה זה נוצר זיהום הקרוי פריטוניטיס (peritonitis) ואשר עשוי להיות קטלני. הרגישות הרבה של ה-E.coli לאנטיביוטיקה פשוטה, כגון סטרפטומיצין הופכת טיפול זה ליעיל מאוד במקרים אלה.
# קיימים ששה זנים טוקסוגניים של E.coli. אחד מהם מייצר רעלן הדומה לזה של חיידקי הדיזנטריה (מבחינה טקסונומית חיידקי ה-Shigella, הגורמים לדיזנטריה, קרובים מאוד ויש חוקרים הסבורים שאלה זנים חסרי שוטון של E.coli) ואשר יכול לגרום להרעלת מזון שלרוב מתרחשת כתוצאה מאכילת בשר נגוע. דרגת המחלה במקרה זה משתנה מאוד ולרוב אינה מסוכנת.

להלן מספר סוגים כאמור:

E.coli כמקור אנרגיה ירוקה עתידי
חיידקי קולי לא מהווים סיכון זיהומי בלבד. במחקר בחיידקי קולי שפורסם בשנת 2008, הצליח צוות חוקרים אמריקאי לחולל שינוי גנטי המאלץ זן מסוים של חיידק קולי להפיק כמות משמעותית של מימן. כאשר הוזנה אוכלוסיית החיידקים בחומצה פורמית עלתה תפוקת המימן בשני סדרי גודל על התפוקה של חיידק הקולי הטבעי, ותפוקה משמעותית הושגה גם כשהוזן בגלוקוז. המימן הנאגר יכול לשמש להפקת אנרגיה ירוקה מתחדשת בתהליכים שונים, למשל בעירה.

התפרצויות E. coli בולטות
בתחילת חודש יוני של שנת 2011 נחשדו מלפפונים בגרמניה כמזוהמים בחיידקי E. coli מסוכנים. המגפה התפשטה למדינות אחרות כגון בריטניה, ספרד, שבדיה ואף ארצות הברית. לאחר בחינה נוספת העלו השלטונות בגרמניה השערה שמקור הזיהום הוא כנראה בנבטי שעועית ומאוחר יותר נטען כי יתכן והמקור הוא זרעי גרגרנית יוונית ממצרים. נכון ל-30 ביוני 2011 מתו 47 איש כתוצאה מזיהומים אלה.
מספר חודשים לאחר ההתפרצות הצליחו חוקרים לזהות את הזן האחראי להתפרצות, אשריכיה קולי O104:H4, שכמו זנים אחרים של החיידק - מייצר את הרעלן שיגה במותו בהשפעת אנטיביוטיקה. אי לכך טיפול אנטיביוטי עלול להחמיר את מצב המטופל בזיהום של אי קולי עד כדי מוות ולכן במקרה של שלשול דמי לא מומלץ ליטול אנטיביוטיקה ללא בדיקת רופא.

קישורים חיצוניים
*
*

הערות שוליים


 
ניסטגמוס (Nystagmus) היא תופעה של תנועות לא-רצוניות מהירות של העיניים (ריצוד), שעשויות להיות מצד לצד, למעלה ולמטה, או בתנועה סיבובית.

הריצוד יכול להיות מולד וקשור ללקות ראייה, או קשור להפרעות באזור השולט שבמוח. ישנו קשר גם להפרעות בשיווי משקל. ייתכן ריצוד עיניים גם אצל אנשים בריאים, כאשר הם משתדלים לעקוב אחר עצמים הנעים במהירות, או כתוצאה מעייפות. ישנו מצב טבעי של ריצוד עדין בלתי נראה, אשר מטרתו לטעון את הפוטורצפטורים במקולה (מרכז הראיה).


 


קוסטה בראווה (בספרדית ובקטלאנית: Costa Brava) היא רצועת חוף במחוז ז'ירונה, בצפון חבל קטלוניה שבספרד, שמשתרעת לאורך הים התיכון מבּלָנַס (Blanes), כ-60 קילומטר צפון-מזרחית לברצלונה, ועד הגבול הצרפתי. שמו של הקוסטה בראווה, שפירושו "החוף הפרוע", ניתן לו על שם ההרים הנופלים אל הים ויוצרים נוף פראי ומפרצים קטנים ויפים.

הקוסטה בראווה, לצד הקוסטה דל סול בדרום ספרד, הוא מאתרי התיירות העיקריים של ספרד ומושך מיליוני תיירים שמגיעים בעיקר לנופש בחופים. שנות השיא של הקוסטה בראווה היו לאורך שנות ה-60 וה-70 של המאה ה-20, כאשר הוא נחשב כאתר תיירות אופנתי ויוקרתי. מאז, דעכה מעט תדמית זו, בייחוד לאור עליית אתרי תיירות אחרים בדרום ספרד ובצפון אפריקה.

לאורך השנים היה הקוסטה בראווה גם מוקד משיכה לאמנים שהתגוררו במקום. שני האמנים הבולטים ביותר שפעלו בו היו פבלו פיקאסו וסלבדור דאלי שנולד בפיגוארס הסמוכה, ונפש בפורט ליגאט.

קישורים חיצוניים



 
מצלמת רפלקס בעוצמית אחת (באנגלית: Single-Lens Reflex), או בשמה הנפוץ SLR, היא משפחת מצלמות שמיועדות למקצוענים ולחובבי צילום. תפעולה של טיפוס מצלמה זו גמיש מאוד, ומאפשר לראות לפני הצילום את התמונה שתתקבל, לשלוט ידנית על גודל הצמצם ומהירות התריס, כדי להשיג תוצאות רצויות. מצלמות רפלקס הן המצלמות הטובות ביותר, שלהן יש את מיטב הביצועים והיכולות, ובהן הושקעה מיטב הטכנולוגיה של הצילום במשך כמה עשורים. אחד הסממנים החיצוניים של המצלמה הן העדשות המתחלפות, המאפשרות לצלם בזוויות, במרחקים, ובתנאי תאורה שונים. בתחילת המאה ה-21 החל מעבר של צלמים מקצוענים וחובבים למצלמות רפלקס דיגיטליות, שמחליפות בהדרגה את מצלמות הפילם.

מנגנון פנימי
המצלמה משתמשת במראה (2) שממוקמת בין העצמית (1) לסרט הצילום  (חיישן במצלמה דיגיטלית) בזווית של 45 מעלות. מראה זו מטילה את התמונה על מסך מיקוד (6) ומשם דרך מנסרה מחומשת (7) לעינית ואל עינו של הצלם (8). בזמן הצילום מתרוממת מראה זו (5) והתמונה מועברת לסרט הצילום (3) (במצלמה דיגיטלית, לחיישן).

ייחודה של מערכת זו הוא יכולתו של הצלם לראות בדיוק רב את התמונה המתקבלת בעזרת העדשה המחוברת למצלמה.

לפני השימוש במצלמות אלו השתמשו במצלמות בעלות שתי עוצמיות (עדשות): אחת הקרינה את התמונה על סרט הצילום והשנייה על עינו של הצלם. החיסרון המובנה בשיטת שתי העוצמיות הוא כפול: לרוב, התמונה המתקבלת שונה מעט מזו שראה הצלם, ולזוג העדשות עלות כפולה מזו של עדשה יחידה.

מצלמת רפלקס דיגיטלית (DSLR)

מצלמת ריפלקס דיגיטלית היא בעלת מבנה דומה מאוד למצלמת רפלקס לפילם, אך חיישן אור דיגיטלי (CCD) מחליף את סרט הצילום. במצלמות אלו משתמשים צלמים מקצועיים וחובבים מתקדמים. העלות של מצלמות רפלקס איננה שווה לכל כיס ועומדת על 500-1,000 דולר לתצורה בסיסית.

במצלמות ה-DSLR הראשונות היה ההבדל היחיד בינן למצלמות הפילם השימוש בחיישן הדיגיטלי. עם הזמן פותחו מצלמות SLR דיגיטליות לחלוטין, שבהן נוספו תכונות המאפיינות מצלמות דיגיטליות (מסך צפייה, תפריטים, חיבור למחשב). חיישן המצלמה גדול יותר מאשר במצלמות דיגיטליות זולות יותר, ורוחבו וגובהו הם כשני שליש ממידותיו של פילם. השימוש בחיישן גדול משפר את איכות התמונה (הוא מקטין את כמות הרעש האלקטרוני), אך גם מעלה את מחיר המצלמה.

מצלמות רפלקס דיגיטליות נותנות מענה לרוב החסרונות של מצלמות דיגיטליות רגילות כמו תמונות איכותיות, מחזור צילום מהיר, ראייה מקדימה ריאליסטית וחדה ושימוש ברגישות גבוהה (ISO) ללא חשש לרעש ולגרעיניות של התמונה. 

חסרונות של מצלמת הרפלקס הדיגיטלי הם, מלבד העלות הגבוהה, חוסר יכולת מובנית לצילום מקרו, ושימוש בעדשה מיוחדת ויקרה לצורך זה. הצילום מוגבל לעינית, ואין יכולת לראות תצוגה מקדימה במסך הדיגיטלי ברוב המצלמות, אם כי כיום במצלמות הרפלקס החדשות של קאנון למשל, הוספה תכונה זו בשם Live View. חוסר היכולת לצלם סרטוני וידאו, כפי שאפשר במצלמות דיגיטליות פשוטות (תכונה שהוספה במצלמות ניקון D90 וקנון 5D מרק II, ובהמשך גם בשאר הדגמים החדשים והבסיסיים של קנון). סרבול המצלמה בולט במיוחד לנוכח המזעור המרשים של מצלמות דיגיטליות שאינן ריפלקס. בעיה נפוצה שקיימת במצלמות רפלקס דיגיטליות היא הצטברות גרגירי אבק על החיישן, עקב החלפת עדשות. ישנן חברות שניסו להתגבר על הבעיה באמצעות הרעדה אולטראסונית של החיישן. במקרה שאין מנגנון שכזה, נדרשת התערבות של טכנאי לניקוי החיישן.

מצלמה דיגיטלית דמוית רפלקס
מצלמה דיגיטלית דמוית SLR (באנגלית: SLR-like cameras) היא מצלמה דיגיטלית המאפשרת להתבונן בעצם המצולם דרך העוצמית, באנגלית: (through-the-lens - TTL), אך לא על ידי שימוש בעינית אופטית. במקום זאת מוקרנת הדמות על מסך ה-LCD של המצלמה או בעינית האלקטרונית שלה, זאת לעומת מצלמת SLR "אמיתית" שבה צופים בנושא הצילום דרך העינית האופטית, בעזרת מראה ומערכת עדשות. העינית האלקטרונית היא ברזולוציה נמוכה מהעינית האופטית והתגובה שלה איטית, אבל ניתן לקבל באמצעותה דמות שאינה מוסטת, תוך שימוש במנגנון דיגיטלי פשוט יותר מהמנגנון האופטי. במצלמות דמויות SLR לא ניתן בדרך כלל להחליף את העוצמית, לכן מקובל לשלב בהן עדשות זום. היחס האפשרי של אורכי המוקד מוגבל לרוב ליחס של 1:12. ישנם מספר יתרונות למנגנון האלקטרוני על פני המנגנון האופטי: בגלל השימוש בעוצמית קבועה, אין במצלמה דמוית רפלקס חשש ללכלוך המנגנון האלקטרוני הפנימי בהחלפת העדשות, וניתן לצלם בו סרטוני וידאו בניגוד למצלמות רפלקס שם הדבר בדרך כלל לא ניתן.

קישורים חיצוניים
* גד גניר,, zap.co.il האתר להשוואת מחירים


 
 

שמואל דיין (8 באוגוסט 1891 – 11 באוגוסט 1968) היה מפעילי היישוב, איש ההתיישבות העובדת וחבר הכנסת.

ביוגרפיה
דיין נולד בעיר ז'אשקוב בתחום המושב של האימפריה הרוסית (כיום ז'אשקיב (Жашків) במרכז אוקראינה). כבר בגיל צעיר הצטרף ל, ועלה לארץ ישראל במסגרת העלייה השנייה ב-1908.

משנת 1908 ועד 1911 עבד כחקלאי בפתח תקווה, ברחובות, ביבנה ובחוות כנרת. משנת 1911 הוא היה פעיל במפלגת הפועל הצעיר. ב-1911 הצטרף לקבוצת דגניה א' (שהוקמה ב-1910). בדגניה א' נשא את אשתו דבורה (1891–1956), בתו של יחיאל זאב זטולובסקי, שעלתה ארצה שנה קודם לכן. שם גם נולד בנו משה. שמואל דיין ואשתו היו חברי דגניה עד 1921. יחד עם אשתו, דיין היה ממייסדי מושב העובדים הראשון בארץ, נהלל, שהוקם בשנת 1921, ובו נקבר. בהלווייתו נכחו אלפים.

פעילות פוליטית
יצא בשליחויות היישוב היהודי לפולין ולארצות הברית, והיה מראשי תנועת המושבים.

בשנת 1949 נבחר לכנסת הראשונה מטעם מפא"י, וכיהן כחבר הכנסת בכנסות הראשונה, השנייה והשלישית. בכנסת השלישית כיהן כסגן יושב ראש הכנסת. כיהן כחבר הכנסת עד שנת 1959, ולא הצליח להיבחר לכנסת הרביעית.

משפחתו
שמואל דיין הוא אביהם של משה, זוהר (זוריק) דיין ואביבה גפן. סבם של יעל, אודי, אסי, ועוזי דיין ושל יהונתן גפן. 

בין ניניו ליאור דיין, אביב ושירה גפן.

כלתו, רות דיין, היא אחותה של ראומה ויצמן, אלמנת נשיא המדינה השביעי עזר ויצמן.

ספריו
* עם חצי יובל שנים של דגניה,‫ תל אביב: א"י שטיבל, תרצ"ה.
* מושבי עובדים בארץ ישראל, ירושלים: ר' מס (ספרית דורות, ספר ב), תש"ה.
* עם תום השואה,‫ תל אביב: הוצאת תנועת המושבים והארגונים, תש"ה.
* אדם ואדמתו: כ"ה שנות נהלל, תל אביב: תנועת המושבים וחברת מסדה, תש"ח.
* בימי חזון ומצור: מיומני, תעודות ומיסמכים,‫ תל אביב: מסדה ותנועת המושבים, תשי"ג.
* כחולמים: שלושים וחמש שנות תנועת מושבי העובדים,‫ תל אביב: מסדה ותנועת המושבים, תשט"ו.
* על גדות ירדן וכנרת: פרקי זכרונות,‫ תל אביב: מסדה, תשי"ט. ‬(על דגניה א').
* נהללים: סיפור ארבעים שנה, תל אביב : מסדה ותנועת המושבים, תשכ"א. (על נהלל.)
* דמויות בשדות,‫ תל אביב: מסדה, 1964. ‬(על תנועת המושבים.)
* עם אבות ההתישבות, תל אביב: מסדה, תשכ"ז.

ראו גם
* עץ המשפחה של שושלת דיין

קישורים חיצוניים
* 
* 
* 

מפרי עטו:
* 
* 
* 

הערות שוליים



 
 

הדלתה של הדנובה (ברומנית Delta Dunării) הממוקמת במחוזות דוברוג'ה ברומניה ומחוז אודסקאיה באוקראינה,שעל שפת הים השחור, היא הדלתה הגדולה ביותר (3,446 קמ"ר) והשמורה ביותר באירופה.

גאוגרפיה
הדלתה של הדנובה היא סביבה דינאמית מאד, כך למשל גדלה הדלתה כל שנה בכ-40 מטר לערך כתוצאה מהסחף המגיע מהנהר דנובה . על פי עדות הרודוטוס מלפני כ-2,500 שנה, התחלקה הדנובה לשבע זרועות על מנת ליצור את הדלתה, אך כיום מתחלקת הדנובה בסמוך לעיר טולצ'אה לשתי זרועות, תעלת כיליה (Chilia) ותעלת טולצ'אה (Tulcea). בהמשך מתפצלת תעלת טולצ'אה לשתי זרועות, תעלת סולינה (Sulina) ותעלת גאורגה הקדוש (Sfântu Gheorghe). עוד תעלות משנה רבות נוספות מחלקות את הדלתה לאזורים בהם גדל הקנה, לביצות וליערות, שחלקם מוצפים באביב ובסתיו.

במרחק של 44 ק"מ מהדלתה מצוי אי הנחשים, טריטוריה השייכת לאוקראינה שרומניה טוענת לבעלות עליה. 

ב-2004 החלה אוקראינה בחפירת תעלת ביסטרואֶה (Bistroe) שתאפשר קשר ימי בין הים השחור לחלק האוקראיני של הדלתה. האיחוד האירופי תבע מהאוקראינים להפסיק את החפירה משום שהיא תפגע באזורים המוצפים של הדלתה. הרומנים הודיעו על כוונתם לתבוע את אוקראינה בנושא בבית הדין הבינלאומי לצדק.

טבע
בדלתה של הדנובה יש 1,200 מינים של צמחים, 300 מינים של עופות ו-45 מינים של דגי מים מתוקים באגמים הרבים שבה ובביצות. מדי שנה מגיעים מיליוני עופות מאזורים שונים בעולם (אירופה, אסיה, אפריקה והמזרח התיכון) לקנן בדלתה. כ-2,733 קמ"ר משטח הדלתה הוכרז כאזור מוגן ולכן סגור לדיג ולציד. ארגון אונסק"ו הכריז על הדלתה כאתר מורשת עולמית ב-1991 וכעל שמורה ביוספרית. 

תושבים
כ-15,000 איש מתגוררים בדלתה, רובם חיים מדיג מתוך קיאקים הבנויים מסורתית מעץ. ביניהם קהילת הליפובנים, צאצאים של  "חסידי הפולחן הישן" שעזבו את רוסיה ב-1772 כדי להימנע מרדיפות דת. המרכז הראשי של קהילת הליפובנים בחלק האוקראיני של הדלתה של הדנובה היא וילקובו (Vilkovo).

קישורים חיצוניים
* 
 (ברומנית ואנגלית)
 (ברומנית ואנגלית)




בשם האב הוא סרט מ-1993, המספר את סיפורו של אדם שהורשע על לא עוול בכפו, כיוון שנחשד בחברות ב-IRA והשתתפות בפיצוץ פאב גילפורד (בו נהרגו חמישה אנשים ונפצעו עשרות). אך הנרטיב הפוליטי, הוא למעשה הרקע לדרמה המתחוללת בין הבן המנסה למנוע מאביו מלהיות מעורב בהאשמות. 

השחקנים הראשיים בסרט היו דניאל דיי לואיס כג'רי קונלון הנאשם בפשע שלא ביצע, אמה תומפסון כעורכת דינו, ופיט פוסלתווייט (Pete Postlethwaite) כאב, ג'וזפה קונלון. 

הסרט בוים על ידי ג'ים שרידן, ועובד לסרט על ידי שרידן וטרי ג'ורג', שהסתמכו על האוטוביוגרפיה "הוכח כחף מפשע" של ג'רי קונלון, שנאשם בפיצוץ בפאב גילפורד, וזוכה שנים לאחר מכן מכל אשמה. עם זאת, הסרט אינו מבוסס על הסיפור האמיתי של קונלון, אלא על חלק מהאירועים הפוליטיים שהתרחשו בתקופה. כך שהספר של קונלון, יותר משעובד לסרט, שימש לו כהשראה.

הסרט זכה לשבחים רבים, והיה מועמד למספר פרסי אקדמיה עבור שחקן ראשי (דניאל דיי לואיס) שחקן משנה (פיטי פוסטלטוויט), שחקנית משנה (אמה תומפסון), בימוי, עריכה, עיבוד תסריט ומועמדות נוספת עבור הסרט הטוב ביותר.

ראו גם

*רביעיית גילפורד

קישורים חיצוניים
*


 
הליגה הלטינית הייתה איחוד צבאי ומדיני בין-שבטי של ערי מדינה וכפרים לטינים רבים בלטניום (אזור החופף למחוז לאציו המודרני) בתקופת איטליה העתיקה.

לא ברור מה היה מבנה הברית לפני עלייתה של המדינה הרומית לכוח, אולם נראה שהייתה סוג כל שהיא של ברית בין השבטים הלטינים השונים, ברית שהייתה בעיקרה מבוססת על פולחנים דתיים משותפים של הלטינים  ותאום רופף של הגנה מפני פלישות עמים זרים לאזור. ידוע על כ-47 קהילות לטיניות שהיו שותפת בברית הזו במהלך המאה ה-7 לפנה"ס, ובכללן שבעת הכפרים הקדומים שלימים התאחדו לעיר רומא.

חברי הברית נהגו לערוך פולחן משותף לוונוס באראדה. מספר כפרים לטינים ערכו טקסים דתיים על הר אלבה בשם יופיטר לטיאריס. בראש הברית או כחברה חזקה בה, עמדה העיר אלבה לונגה. בערך בתקופתו של סרביוס טוליוס (578 -535 לפנה"ס) בעקבות לחץ האטרוסקי מהצפון, הפך טבע הברית מאיחוד דתי לאיחוד מדיני יותר, כדי לאפשר ללטינים להדוף את התוקפים. 

בתקופת המלוכה הרומית, כנראה תחת פיקודו של טולוס הוסטיליוס, נכבשה והושמדה אלבה לונגה על ידי רומא, ומעמדה  של אלבה כעיר בעלת ההגמוניה בלטניום עבר לידי הרומאים. במקביל ליסודה של הרפובליקה הרומית חלה התקוממות של הערים הלטיניות נגד ההגמוניה של רומא, התקוממות שהגיעה לשיאה בקרב רגילוס שנערך לפי המסורת הרומית בשנת 496 לפנה"ס. במקביל ערכו הלטינים מלחמת מגן נגד האטרוסקים שאיימו עליהם מהצפון ומקמפניה בדרום.

קרב רגליוס הסתיים ללא הכרעה ובעקבות כך, בשנת 493 לפנה"ס, נחתם הסכם שלום בין הרפובליקה לערים הלטיניות, הסכם שיצר את הברית הלטינית במתכונתה הידועה יותר. מתכונת זו נתנה לשני הצדדים מעמד שווה מבחינה מדינית, חלוקה שווה של שלל מלחמה, והבטיחה תמיכה צבאית בין שני הצדדים במקרה של מלחמות עתידיות. הברית הלטינית החדשה, למרות שהייתה בת בריתה של רומא, הראתה סימני התנגדות הולכים וגדלים להתעצמות עיר זו. בראש הברית עמדה כנראה העיר טוסקולום, וחבריה נהגו, בין השאר, לערוך מפגשים דתיים משותפים במקדש דיאנה באריקיה. בראש הברית עמד "דיקטאטור פדרלי", נושא משרה זו כנראה נבחר על ידי חברות הברית כדי לנהל את המאבקים המשותפים שלהם בכוחות זרים.
 
בתקופה מאוחרת יותר הצביע קאטו הזקן בכתביו על עוד 8 ערים לטניות אחרות שהיו שותפות בברית.

במהלך המאה ה-5 לפנה"ס ניהלו הברית הלטינית ובעלת בריתה רומא שורה של מלחמות מגן נגד הכוחות השונים שאיימו על לטניום: הוולסקים מדרום מזרח, הסבינים מצפון מזרח והאקיווים מהמזרח. לברית הרומו-לטינית הצטרפה גם ההתאחדות של השבטים ההרניקים בשנת 486 לפנה"ס. הברית הלטינית והרומאים נלחמו במהלך המאה ה-4 לפנה"ס בשבטים הקלטים שפלשו לאיטליה מהצפון.

בשנת 340 לפנה"ס התפרקה הברית בין הלטינים לרומא כאשר הערים הלטניות האחרות חששו מכוחה ההולך וגדל של רומא ונעשה מאמץ מצידם לבלום את התפשטות רומא. מאמץ זה נכשל והוביל בסוף 338 לפנה"ס לפירוקה הסופי של הברית הלטינית ולאובדן זכויות רבות של הערים הלטניות. מספר ערים לטניות קיבלו אזרחות רומית עם ממשל מקומי מוגבל, ערים אחרות הוגדרו כ"בעלות ברית" ואולצו לספק לרומא כוחות עזר צבאיים, ומספר ערים איבדו את אדמותיהן לטובת רומא ומושבות רומאיות. מדיניות החוץ של ערי הלטינים הוכפפה לזו של הרומאים.

זכויות לטיניות
נוצר מעמד חדש, ששימש מאוחר יותר גם להגדרת מעמד עמים לא לטינים באיטליה, מעמד "בן הברית הלטיני". מעמד זה הבטיח מכלול של זכויות מדיניות ואישיות ללטינים שכלל בין השאר שלטון עצמי, זכויות חיתון ומסחר, הגירה לעיר רומא ואפשרות לזכות באזרחות רומית. הזכויות הלטיניות (ius Latii או Latinitas או Latium) היו פחותות במעט מזכויות אזרח רומי ועדיפות על זכויות בעלי-ברית או אלו שאינם אזרחי רומי (peregrines). בעלי זכויות לטיניות נהנו ממלוא הזכויות של אזרח רומי אולם לא היו רשאים להצביע בבחירות רומיות או להשתתף בחבר מושבעים רומי.

בין הזכויות: 
*זכות המסחר (commercium) - על פי המשפט הרומי לזרים לא הייתה זכות לקניין ולא חלו עליו דיני הקניין הרומיים. זכות המסחר העניקה זכויות קניין כולל זכות לבעלות על קרקע בכל הערים הלטיניות וזכות להיות בעל מעמד תובע בבית דין הדן בזכוות קניין.
*זכות החיתון (Conubium) - נישואין התקפים לפי דיני רומי, כולל השלכות של בעלות על נכסים וזכויות הורשה.


 


סרטן עור הינו סוג של סרטן המתבטא בגידולים ממאירים על פני העור. בין הגורמים העיקריים לסרטן עור הוא חשיפה לאור השמש - קרינת UV - ללא הגנה, בעיקר אצל אנשים בעלי עור בהיר.

ישנם מספר סוגים של סרטן עור, סוגים אלו מאופיינים בסוג התא המתחלק באופן לא נורמלי:
* מלנומה- גידול לא מבוקר של מלנוציטים
* קרצינומה של תאי קשקש - גידול לא מבוקר של השכבה העליונה של תאי האפיתל
* קרצינומה של תאי בסיס - גידול לא מבוקר של השכבה התחתונה של תאי אפיתל
* סרקומת קפוסי - גידול לא מבוקר של השכבה התת-עורית, אופייני באוכלוסיות הסובלות מדיכוי המערכת החיסונית (כולל בעיקר חולי איידס ומושתלי איברים)

מניעה ואבחון
ניתן להקטין משמעותית את הסיכוי לחלות בסרטן העור. אבחון וטיפול מוקדמים מאפשרים סיכויי ריפוי גבוהים.
בין הסימנים מעוררי החשד: הופעת נקודת חן חדשה (כתם שטוח או גבשושית) ההולכת וגדלה בהתמדה, שינוי בגודל בצבע ובצורה של שומה או של נקודת חן קיימת, פצע שלא נרפא. אם סימנים אלה מופיעים, יש לגשת לבדיקה של רופא עור.

קישורים חיצוניים
*
* - מאתר מרכז רפואי הדסה 
* שמואל גבעון,, באתר של "שירותי בריאות כללית", 11 במאי 2011


החלטה 194 של עצרת האומות המאוחדות התקבלה ב-11 בדצמבר 1948, והיא עוסקת בהשלכות של מלחמת העצמאות ובניסיון למצוא פתרון ארוך טווח ל. 

עיקר פרסומה של החלטה 194 בא לה בזכות סעיף 11, העוסק בבעיית הפליטים הפלסטינים שנוצרה במהלך המלחמה, סוגייה שהפכה ברבות השנים לטיעון המרכזי של הפלסטינים במאבקם המדיני נגד ישראל. מעמדה של ההחלטה, פרשנותה והמשמעויות הנגזרות ממנה שנויים במחלוקת. 

מדינות ערב הצביעו נגד ההחלטה, כיון שמשמעותה המעשית הייתה הכרה במדינת ישראל. התנגדות תקיפה להחלטה נרשמה גם מצד ההנהגה הפלסטינית בראשות המופתי חאג' אמין אל חוסייני שראה בשיבת הפליטים המותנית בנכונות לחיות בשלום עם היהודים כניעה של הפלסטינים.

כשאר החלטותיה של העצרת הכללית, אין היא החלטה מחייבת, אלא בגדר המלצה בלבד.

תוכן ההחלטה

בהחלטה 15 סעיפים:

* בסעיף 1 מביעה ההחלטה הערכה לפועלו של המתווך המנוח מטעם האו"ם, פולקה ברנדוט (שנרצח בירושלים בידי מתנקשים מארגון הלח"י).

* סעיפים 2,3,4 עוסקים בוועדת הפיוס (Conciliation Commission) שהקים האו"ם: מטרותיה של הוועדה (סעיף 2), אופן בחירת שלוש החברות בה (סעיף 3), והבקשה להתחיל את פעולתה בהקדם האפשרי (סעיף 4).

* סעיף 5 מבקש מכל הצדדים הנוגעים בדבר להרחיב את הקף שיחות המשא ומתן, בין אם בדרכים ישירות או באמצעות ועדת הפיוס, זאת כדי להגיע להסכמה וליישובן של כל המחלוקות.

* סעיף 6 מנחה את ועדת הפיוס לנקוט בצעדים כדי לעזור למדינות ולרשויות הנוגעות בדבר.

* סעיף 7 של ההחלטה דורש הגנה על המקומות הקדושים בארץ ישראל, ומתן חופש גישה אליהם.

* סעיף 8 דורש להעביר את ירושלים וסביבתה לפיקוחו של האו"ם, וזאת עקב קדושתה לשלוש הדתות.

* סעיף 9 דורש לאפשר גישה חופשית לירושלים לכל תושביה של ארץ ישראל.

* סעיף 10 מבקש מועדת הפיוס לחפש הסדרים עם הגורמים הנוגעים בדבר אשר יסייעו לפיתוח האזור מבחינה כלכלית.

* סעיף 11 עוסק בבעיית הפליטים שנוצרה במלחמת העצמאות.

* סעיפים 12 ו-13 עוסקים שוב בוועדת הפיוס. מסמיכים אותה למנות גופים מסייעים, להעסיק מומחים שיעזרו בקידום מטרותיה, קובעים את ירושלים כמקום מושבה (סעיף 12), ומנחים אותה לדווח על התקדמותה למדינות החברות באו"ם.

* סעיף 14 קורא לכל הרשויות הנוגעות בדבר לשתף פעולה עם ועדת הפיוס.

* סעיף 15 מבקש מהמזכיר הכללי לספק לוועדה את כוח האדם והמתקנים הנחוצים, ולדאוג למימון הדרוש לוועדה.

סעיף 11
בסעיף 11 של החלטה 194 ניתנו שתי חלופות לפתרון בעיית הפליטים שנוצרה במלחמת העצמאות (שעדיין לא הסתיימה במועד קבלת ההחלטה): 

פרשנות סעיף זה והשלכותיו נתונות בויכוח בין הצד הערבי לצד הישראלי. עמדת הצד הערבי לאורך השנים הייתה כי החלטה זו של האו"ם מעגנת באופן ברור את תביעתם של הפלסטינים לזכות השיבה. לעומתם, טענה ישראל כי נוסח ההחלטה השאיר את יישום ההחלטה, אופן ביצועה וקביעת מי הם הפליטים אשר שואפים "לחיות בשלום עם שכניהם" בידי ישראל. בנוסף, טענה ישראל כי בהחלטה הוצעו אפשרויות נוספות לפתרון הסוגיה הכוללות פיצויים ושיקום הפליטים במקומות מושבם. 

לאחר מלחמת ששת הימים קיבלה מועצת הביטחון של האו"ם את החלטה 242 שקראה בין היתר למציאת "פתרון הוגן" (“..just settlement..”) לבעיית הפליטים, אך לא הזכירה את החלטה 194. הערבים טענו כי החלטה 194 היא הפרשנות למונח "פתרון הוגן".

ב הוזכרה החלטה 194 בכמה יוזמות שלום כבסיס לפתרון סוגיית הפליטים. יוזמות אחרות הציעו חלופות שונות לפתרון וקבעו כי מימוש חלופות אלו ייחשב ליישום ההחלטה.

ועדת הפיוס
בהתאם להחלטת האו"ם 194 הוקמה ועדת פיוס (United Nations Conciliation Commission) שהורכבה מנציגי ארצות הברית, צרפת וטורקיה. בראש הועדה עמד מרק אתריג' מארצות הברית שמאוחר יותר הוחלף בפול פורטר. בפגישתה הראשונה של הועדה שנערכה בז'נווה ב-17 בינואר 1949, נקבעו סדרי העבודה של הועדה והוחלט כי החל מ-24 בינואר יהיה מקום מושבה הקבוע של הועדה בירושלים. במהלך החודשים הראשונים של 1949 נפגשו אנשי הועדה בנפרד עם נציגי ישראל, מדינות ערב והפלסטינים. ניסיון ליצירת הסכמי שלום בין הצדדים נעשה בועידת לוזאן שכונסה בשני סבבים במהלך 1949. ניסיון זה לא צלח. ב-23 באוקטובר 1950 הציגה הועדה את מסקנותיה בפני האסיפה הכללית של האו"ם. הועדה המשיכה להתקיים שנים רבות והגישה דו"ח שנתי לאו"ם על מצב הסכסוך.

קישורים חיצוניים
* באתר האו"ם 
*, אתר מכון ראות 
*, אתר מכון ראות
* 

הערות שוליים


 

שגריר הוא דיפלומט אשר מייצג את מדינתו במדינה זרה ואחראי לטיפוח יחסי ממשלתו עם מדינה זו. דרגת השגריר  היא מהדרגות הבכירות בשירות הדיפלומטי והוא מהווה למעשה את ראש המשלחת הדיפלומטית של מדינתו במדינת השירות.

מושבו של השגריר ושל כל צוות עוזריו נמצא בבניין השגרירות הנמצא לרוב בבירת המדינה הזרה. השגרירות נחשבת לתחום אקס-טריטוריאלי ואין חוקי המדינה המארחת חלים עליה.

כעקרון, מדינה שולחת שגרירים לכל המדינות אשר יש לה עימן יחסים דיפלומטיים, אולם קיימים מקרים ששגריר אחד מייצג את מדינתו בכמה מדינות שבדרך כלל סמוכות זו לזו (מסיבות של מחסור בכוח-אדם או רמת עדיפות נמוכה של האזור בשיקולים הדיפלומטיים ההדדיים). כמו כן נשלחים שגרירים למוסדות בינלאומיים כגון האומות המאוחדות והאיחוד  האירופאי.

אם נפסקים היחסים הדיפלומטיים בין שתי מדינות מסיבה כלשהי, חדלים השגרירים לייצג את מדינתם והם מוחזרים אליה. החזרות שגרירים ("להתייעצויות") יכולות להתרחש גם כשהשגריר עצמו, עקב עבירה פלילית או התנהגות בלתי הולמת למעמדו, נחשב לאישיות בלתי רצויה במדינת השירות; כצעד הבא לאיים בניתוק יחסים או כמחאה על צעד בזירה הבינלאומית. במצב כזה מנהל את הנציגות לעתים נציג זוטר יותר הנקרא Chargé d'affaires - "ממונה על העניינים". 

מוסד השגריר היושב קבע בארץ זרה התחיל באיטליה במהלך המאה ה-15.
החוקים הבינלאומיים שמגדירים את זכויותיו וחובותיו של השגריר נוסחו בהסכמים שנעשו בין מדינות אירופה במשך המאה ה-19 ומאז לא השתנו חוקים אלה בהרבה. בשנת 1815 נקבעה במהלך קונגרס וינה מערכת בינלאומית של דרגות דיפלומטיות כאשר  הדרגה הדיפלומטית הגבוהה ביותר היא שגריר. השגריר נהנה, כמו כל הדיפלומטים, מחסינות דיפלומטית.

כאשר מגיע שגריר חדש למדינה זרה, הוא מביא עימו את כתב האמנה מאת שליט או נשיא מדינתו ומציג כתב זה לפני שליט המדינה שאליה הוא נשלח. זהו אישור רשמי כי נתמנה לתפקיד רם זה וכי הוא רשאי לייצג את ענייני מדינתו במדינה הזרה. הזכויות והחובות החלות על השגריר מוגדרות באמנת וינה בדבר יחסים דיפלומטיים.

השגריר מדווח לממשלתו על המתרחש במדינה שאליה נשלח ממדינתו, למטרה זו הוא נעזר בדואר דיפלומטי או בקווי טלפון מאובטחים שדרכם הוא יכול להעביר הודעות ללא חשש מפני צנזורה או ריגול.



חֶלְמִית היא סוג של כ-30 מיני צמחים עשבוניים רב שנתיים במשפחת החלמיתיים. הסוג הינו בעל תפוצה רחבה באזורים הסובטרופיים וטרופיים של אפריקה, אסיה ואירופה.

העלים הם בעלי אונות לסירוגין. גובה הגבעול נע בסביבות 50 ס"מ, קוטר הפרחים נע בין 0.5 ל-5 ס"מ, והם בעלי חמישה עלי כותרת לבנים או ורודים וחמישה עלי גביע.  לחלמית פרי קטן הראוי למאכל. גם עליהם של מינים רבים של חלמית ראויים למאכל, לדוגמה, בסלטים, לאחר בישול, בחביתת ירק או בקציצה מטוגנת.

מינים רבים גדלים בגינות פרחים, בעוד אחרים הם עשבים פולשנים, במיוחד ביבשת אמריקה שם אינם מתורבתים.

בישראל נפוצות החלמית המצויה (Malva nicaeensis) והחלמית הגדולה (או כחולה) (Malva sylvestris). החלמית (הידועה כ"חוביזה", מערבית: خبّيزه, או כ"לחם ערבי")וגם כ"לחם גמדים", נודעה בארץ בכך ששימשה את תושבי ירושלים למאכל בעת המצור והרעב במלחמת העצמאות. היא גדלה בשדות בר, אזורים זנוחים, אך גם בגינות הבתים.

קישורים חיצוניים
*, ושימושה לרפואה
*
* 




ג'יימס סקוט ביטי (אנגלית: James Scott Beattie; נולד ב-27 בפברואר 1978 בלנקסטר) הוא כדורגלן אנגלי.

קריירה
ביטי הצטרף לבלקבורן רוברס בגיל 15 וכיכב בקבוצות הנערים והנוער של הרוברס. עוד לפני שהפך למקצוען בגיל 17 התבלט ביכולתו לכבוש שערים ובמשחקו הפיזי והחזק. לאחר שהטביע חותמו במספר טורנירים בינלאומיים במדי הקבוצה הצעירה ככובש מצטיין, ערך את הופעת הבכורה שלו בפרמייר ליג בעונת  מול ארסנל. ביטי כמעט ולא זכה לראות את המגרש במדי בלקבורן ואחרי שבע הופעות במדי הקבוצה, עבר בעונת  לסאות'האמפטון, בעסקה של מיליון פאונד שכללה את העברתו של קווין דייויס לרוברס. ביטי הצטרף לחבורתו של לה טיסייה – שאז עוד שיחקה באצטדיון ה'דל', לעונה של מלחמה עיקשת כנגד הירידה לליגה הראשונה. ביטי סייע לקדושים במאבקם ותרם חמישה שערים מצידו, בנוסף לשבעה בישולים ואכן הקבוצה נשארה בפרמייר ליג, בעונה שזכורה כ"הבריחה הגדולה" – the great escape. ביטי הוכרז שחקן העונה של הסיינטס, וכיקיר האוהדים, אשר נזקקו נואשות לכוכב חדש שיתפוס את מקומו של המלך הבלתי מעורער לה טיסייה, או – לה קינג בכינויו השגור בפי המקומיים.

על רקע הצלחתו בקבוצה, ערך ביטי את הופעת הבכורה בנבחרת אנגליה מתחת לגיל 21, בה שיחק חמישה משחקים. העונה שלאחריה, עונת , הייתה קשה עבורו. הוא החמיץ את תחילתה עקב פציעה במפשעה והתקשה לחזור לכושר משחק. כאשר סוף סוף הגיע זמנו, נפצע שוב, הפעם בקרסול במשחק מול ארסנל וחזר לספסל.

בעונת  ביטי לא שיחק היטב. בתחילת העונה הנהלת הקבוצה רצתה למכור אותו לקריסטל פאלאס מהליגה הראשונה, אך ביטי סירב. עם עוד שנתיים נוספות שנותרו לו עד תום חוזהו בסאות'המפטון, נאבק ביטי על מקומו בהרכב. ההזדמנות שלו לא איחרה לבוא. במשחק המחזור השישי מול ניוקאסל יונייטד, עת הסיינטס גירדו את תחתית הליגה ללא אף ניצחון, ביטי עלה בהרכב והסיינטס ניצחו והתרחקו מהתחתית. בהמשך העונה ביסס ביטי את מקומו, כשהוא כובש 10 שערים ב-10 משחקים רצופים, 12 שערים סך הכול ומוביל את רשימת המבקיעים בקבוצה. בעונה זו סאות'המפטון סיימה במקום העשירי, מבלי להיאבק על ירידה לשם שינוי. במועדון הבטיחו את השארתו של הכוכב החדש-ישן עם חוזה עד 2005.

את עונת  פתח ביטי טוב, היה יציב לאורך העונה ואף היה אמור להופיע לראשונה בסגל נבחרת אנגליה, אך הוא נפצע במשחק מול היונייטד, אחרי שכבש את שער הפתיחה במשחק, והושבת לשלושה חודשים. גם ההשבתה הזו לא מנעה ממנו לסיים את העונה עם 12 שערים ב-24 משחקים.

עונת  הייתה המוצלחת ביותר בתולדות סאות'המפטון בפרמייר ליג. הקבוצה סיימה במקום השמיני ואף הגיעה לגמר הגביע האנגלי, בו הפסידה לארסנל. ביטי מצידו היה הכתובת של הקדושים. הוא כבש 20 שערים ב-21 משחקים, שמר על עצמו הרחק מפציעות וסיים את העונה עם 23 שערים, שלישי בטבלת המבקיעים באנגליה אחרי רוד ואן ניסטלרוי ותיירי הנרי. בחתך אירופאי, ביטי סיים במקום השביעי בתחרות על נעל הזהב, אשר הגיעה לרוי מקאיי. את המקום השביעי חלק ביטי עם רונאלדו וניהאט. ההצלחה המסחררת כמעט והשכיחה מהציבור את העובדה שביטי פתח את העונה בהרשעה על נהיגה בשיכרות – כמו כל סמל אנגלי טוב וראוי. הסיינטס אף האריכו את חוזהו עד לשנת 2006.

מובן שהזימון לנבחרת הגיע שוב. משחק הבכורה שלו היה משחק הידידות המאכזב מול אוסטרליה, בו ביטי פתח בהרכב. הוא הספיק להופיע שוב במדים הלאומיים גם כמחליף מול סרביה ומונטנגרו ומול קרואטיה, ופתח במשחק הרשמי מול ליכטנשטיין במוקדמות אליפות אירופה.

אחת הדמויות המשפיעות ביותר על ביטי כנער וכשחקן מתפתח היה אלן שירר, שפרח באמצע שנות התשעים במדי בלקבורן, לפני שעבר למדי המקפאייז. כאשר ביטי כבש בצרורות במדי הקבוצה הצעירה של הרוברס, שירר עשה אותו דבר בפרמייר ליג. עבור ביטי, ההתעניינות של שירר בהתקדמותו שלו, והטיפים שנתן לו במפגשים הקצרים ביניהם, סייעו לו מאוד בעיצוב העצמי שלו כחלוץ. שירר היה כל מה שביטי רוצה להיות, וכשהיה פונה אל הילד במהלך אימון ושואל אותו באם כבש במשחק האחרון ואיך שיחק, הפך בעיני ביטס לדמות לחיקוי.

בתחילת עונת  עבר ביטי לקבוצת הכדורגל אברטון מהעיר ליברפול. העברתו תמורת 6 מיליון פאונד היא ההעברה הגדולה ביותר שהמועדון שילם אי פעם על שחקן, ששברה את השיא שהמועדון שילם על ניק בארמבי ב-1996.

קישורים חיצוניים
* 



ביקורת פנימית היא פעילות המתבצעת על ידי מבקר פנימי בארגון ציבורי. פעילות זו נועדה להפנות קשב של מנהלים ועובדים בארגון לסיכונים בתפקוד הארגון ולצורך בשיפור הבקרות הניהוליות כדי לצמצם את הסיכונים הללו. ניתוח הסיכונים והצעת הבקרות הניהוליות המתאימות נועדו להבטיח קידום מועיל, יעיל ומוסרי של יעדי הארגון, ולשמור על כספו ורכושו.

התמוטטות של חברות רב-לאומיות בשנים האחרונות, כתוצאה מכשלים בבקרות הניהוליות, הביאה לעלייה בחשיבות המיוחסת לביקורת הפנימית ולחקיקה מחייבת בארצות הברית, בריטניה ובמדינות נוספות לגבי הצורך והתפקוד של מבקרים פנימיים.  

הבקרות הניהוליות כוללות, בין השאר, אמצעים כמו יצירת תרבות ארגונית מתאימה, קביעת מדיניות, חלוקת אחריות וסמכויות, יצירת איזונים ובלמים, כתיבת הוראות ונהלים ועדכונם, בניית תהליכים ממוחשבים שבהן מובנות בקרות מתאימות ועוד.

פעילות המבקר הפנימי
פעילות המבקר הפנימי מתחלקת למספר שלבים עיקריים:
 
* קביעת תוכנית הביקורת
לצורך קביעת נושאי הביקורת המרכיבים את תוכנית הביקורת עושה המבקר הערכת סיכונים, שבה נלקחים בחשבון הן היעדים והמשימות לטווח קצר והארוך של הארגון, והן המגמות החיוביות והשליליות בסביבת הארגון. על בסיס ניתוח היעדים והסביבה מעריך המבקר מהם הנושאים שבהם שינויים ושיפורים בבקרות הניהוליות עשויים לתרום לצמצום הסיכונים ולקידום אפקטיבי, יעיל ומוסרי של יעדי הארגון.

בחירת הנושאים לביקורת מתייחסת לא רק לתהליכים ופרויקטים קיימים הנמצאים בסיכון, אלא גם לתהליכים ופרויקטים חדשים שמן הראוי להיכנס אליהם כדי לנצל הזדמנויות שנוצרו בסביבה החיצונית והפנימית. ויתור לא מחושב של המבקר הפנימי על הזדמנות לקדם את יעדי הארגון, דרך בחירה בנושא ביקורת מתאים, מהווה אף הוא סיכון.

* עריכת סקר מוקדם בכל נושא ביקורת
עריכת ביקורת מתחילה בלימוד ההקשר הרחב של הנושא המבוקר באמצעות סקר מוקדם, שבו אוסף המבקר נתונים על התשומות והתפוקות של התהליכים המבוקרים, מראיין עובדים ומנהלים המשתתפים בתהליכים המבוקרים ועורך תצפיות. בנוסף ללימוד הנושא המבוקר באמצעות מחקר אמפירי עורך המבקר בשלב הסקר המוקדם גם מחקר עיוני שנועד לנסח מיני-תאוריות והשערות לגבי סיכונים בתחום המבוקר ועל הדרכים לצימצומם. מחקר עיוני זה מבוסס בעיקר על לימוד דו"חות ביקורת קודמים שלו ושל אחרים, שבהם מפורט הניסיון הקודם שלו ושל מבקרים אחרים בנושאים דומים שניתן להתייחס אליהם כאל תקדימים מתאימים. מחקר עיוני זה מתבסס גם על לימוד דרכי הארגון והתהליכים בארגונים המוכרים כמצטיינים, על שיטות עבודה ובקרות ניהוליות המוכרות כ-best practice.

* עריכת עבודת השטח
על בסיס הסקר המוקדם יכול המבקר להעריך האם תצמח תועלת מהמשך הביקורת בנושא שנבחר, ואם כן - כיצד לתחם אותו טוב יותר לפני הכניסה "לעבודת השטח". תיחום הביקורת לפני עבודת השטח כולל, כאמור, ניסוח השערות לגבי הסיכונים שצפויים בנושא המבוקר והביטוי שיקבלו הסיכונים הללו בשטח; לדוגמה, סיכונים של יעילות נמוכה בקידום יעדי הארגון כתוצאה מהעדר מדדי ביצוע, חוסר יעילות של הפעילות הארגונית כתוצאה מהעדר תחשיבים נכונים, בעיות אתיות בפעולת בכירים כתוצאה מריכוז סמכויות והעדר שקיפות.
 
הן על בסיס ההשערות המפורטות והן על בסיס ידע מכללא שאינו מפורש ומודע למבקר, מחפש המבקר במהלך עבודת השטח רמזים לדברים שקיימים ושלהערכתו רצוי שלא יתקיימו, דהיינו נתונים ואירועים שנראים לו כאנומליות, כחריגות וכסטיות ממצב עניינים רצוי. נתונים ואירועים שקיומם מרמז על סיכונים. באותה מידה מחפש המבקר במהלך עבודת השטח רמזים לדברים שלא קיימים ושלהערכתו העובדה שאירועים כאלו לא מתקיימים ושנתונים כאלו לא נאספים היא שלילית ומצביעה על סיכונים אפשריים לארגון.

אנומליות, סטיות, חריגות ולקונות אלו משמשות את המבקר כדי לארוג את הממצאים המתייחסים הן למה שקדם לחריגות אלו והביא אותן, והן למה שצפוי בעקבותיהן. המבקר הפנימי מציע בממצאים הסברים המתייחסים לעבר ומציינים מה, להערכתו, הם הגורמים שגרמו או אִפשרו היווצרות חריגים אלו. המבקר הפנימי כולל בממצאים גם תחזיות לגבי העתיד כאשר הוא מפרט את היקף וחומרת הסיכונים לקידום מועיל, יעיל ואתי של יעדי הארגון שסטיות ולקונות אלו מצביעים עליהם. 

* כתיבת טיוטת דו"ח הביקורת וקבלת תגובת המבוקרים לטיוטה
הממצאים הללו מובאים בטיוטת דו"ח הביקורת, והמבוקרים יכולים להתייחס הן לעצם קיום החריגות שהמבקר זיהה, הן לנכונות הסיבות שהמבקר מציע להיווצרותם והן לדעתם על קיום הסיכונים וחומרתם, לגוף המבוקר, שהמבקר גזר מהחריגות והלקונות שאותן זיהה.

* כתיבת הדו"ח הסופי, הכולל המלצות ביחס לשינויים נדרשים בבקרות הניהוליות
על בסיס בחינה כפולה זו של הדינמיקה בגוף המבוקר ובסביבתו שיצרה או איפשרה את החריגים הללו מחד, ועל בסיס ניתוח חומרת הסיכונים לקידום יעדי הארגון שקיום דינמיקה זו מצביעה עליהם וכמובן על בסיס תגובת המבוקרים, מנסח המבקר בדו"ח הסופי המלצות על בקרות ניהוליות העשויות לצמצם סיכונים אלו.

* מעקב אחר ביצוע ההמלצות על ידי הגוף המבוקר

העוסק בתחום נדרש לידע בתחומים השונים: כלכלה, סטטיסטיקה, משפטים, מערכות מידע ועוד. המבקר יכול לפעול כשכיר בארגון המבוקר או כנותן שירות.

בישראל

בישראל מעוגנת פונקציית הביקורת הפנימית בגופים ציבוריים בחוק הביקורת הפנימית, התשנ"ב-1992. בגופים פיננסיים (בנק, חברת ביטוח), בחברות ציבוריות ובגופים נוספים נדרש מינוי מבקר פנימי מכוח החוקים המסדירים את פעולתם.

חוק הביקורת הפנימית מחייב שלמבקר פנימי יהיה תואר ראשון או הסמכה כרואה חשבון או כעורך דין.

החוק מחייב מינוי מבקר אולם לא נקבעו כללים לשעות עבודה ומספר המבקרים ולכן לא פעם הארגון מעדיף לצמצם את עבודת המבקר. שעות העבודה, מספר המבקרים והיקף הביקורת נשלטים על ידי הארגון ומקשים על ביקורת נאותה. 
סעיף 45א(2) לחוק מבקר המדינה 1958 מעניק הגנה למבקר פנימי.

ראו גם
*ועדת ביקורת
*קצין ציות

לקריאה נוספת
* שלומית גלר, "הביקורת הפנימית - התיאוריה ויישומה", הוצאת דוכיפת, מהדורה שניה, יוני 2010.
*
* רו"ח עופר אלקלעי, "הונאות ומעילות פיננסיות - חקירה איתור ומניעה" לשכת המבקרים הפנימיים בישראל, 2001
* שלומית גלר, דן נתניהו, "איך נולד דוח ביקורת ?", לשכת המבקרים הפנימיים ישראל, 1999.
*אריה גורמן, עמוס לביטוב, חוק הביקורת הפנימית 1992 : מדריך שימושי למבקר הפנימי ולגוף המבוקר, גור-אריה, חברה לייעוץ פיננסי ומינהלי, 1992. ‬

קישורים חיצוניים
*




"ועדות ההתנגדות העממית" (ערבית: لجان المقاومة الشعبية, תעתיק מדויק: לג'אן אלמקאומה אלשעביה) - ארגון טרור פלסטיני הקיים בעיקר ברצועת עזה, ופועל בהשראת חזבאללה וככל הנראה גם במימונו. למרות זאת, בניגוד לחזבאללה הלבנוני, הארגון אינו מהווה מפלגה או תנועה חברתית, אלא פועל כארגון טרור, העוסק בביצוע פיגועים בלבד, ואינו נוהג לזהות את עצמו עם אידאולוגיה לאומית או דתית ברורה בזירה הפוליטית הפנימית. בהתאם כך, הוא מתואר לעתים על ידי אמצעי התקשורת כ"ארגון מטרייה", המאגד תחתיו פעילי טרור המשויכים לארגונים שונים ולעתים אף יריבים. הארגון הוקם על ידי ג'מאל אבו סמהדאנה, שנחשב לאחד המבוקשים הבכירים ביותר ברצועת עזה עד לחיסולו ב-8 ביוני 2006. חלק מנטילות האחריות של הארגון נעשות תחת שם הקוד "חטיבות צלאח א-דין", בהתייחסות ל"זרוע הצבאית" של הארגון (אם כי לארגון אין "זרועות" אחרות בדמות תנועה חברתית או פוליטית). 

היסטוריה

ועדות ההתנגדות הוקמו בשלהי 2000, על רקע המתיחות הגוברת בין ישראל לבין הפלסטינים, שהובילה לפרוץ האינתיפאדה השנייה. ג'מאל אבו סמהדאנה, מקים הארגון ומנהיגו עד חיסולו, היה פעיל מבצעי בכיר בפת"ח. הוא בחר לנצל את השפעתו ומעמדו בקרב בכירי הרשות הפלסטינית וחמולת אבו סמהדאנה כדי להתפלג מהפת"ח ולהקים ארגון טרור עצמאי ביחד עם פורשים נוספים מהפת"ח, מהחמאס, מהחזית העממית ומארגונים נוספים. הארגון החדש ביצע במהלך האינתיפאדה השנייה מספר רב של פיגועים, בהם פיגועי מטען רבי עוצמה נגד טנקים ברצועת עזה - הראשון בהם, ב-14 בפברואר 2002 (שבו נהרגו שלושה חיילים), היה הפיגוע הראשון שבו הצליחו מחבלים פלסטינים לייצר מטען גחון חזק דיו כדי לחדור את המיגון של טנק מסוג מרכבה סימן 3. בנוסף ביצע הארגון גם מספר רב של פיגועים נגד יעדים אזרחיים, בהם פיצוץ מטען נגד אוטובוס ילדים בסמוך לכפר דרום בנובמבר 2000 (שני הרוגים), רצח טלי חתואל ו-4 בנותיה (במאי 2004, יחד עם הג'יהאד האיסלאמי) וכן ירי מספר רב של פצצות מרגמה לעבר יישובים ברצועה, ושיגור רקטות לעבר יישובים בנגב המערבי.   
 
ב-15 באוקטובר 2003 משך הארגון את תשומת לבם של נשיא ארצות הברית ג'ורג' בוש והממשל האמריקאי כאשר הפך לחשוד העיקרי בפיגוע מטען נגד שיירת כלי רכב דיפלומטיים, שגבה את חייהם של שלושה מאבטחים אמריקאים. על פי פרסומי מערכת הביטחון הישראלית, קיימים ממצאים הקושרים את המטען שבו השתמשו בפיגוע לבכיר הארגון עבד יוסף קוקא (שהוגדר על ידי דובר הארגון כ"מפקד הזרוע הצבאית של ועדות ההתנגדות העממית, חטיבות צלאח אל-דין"; חוסל בהמשך על ידי ישראל). לפי פרסומים אלה נמנעה הרשות הפלסטינית מלמצות את חקירת האירוע, ככל הנראה עקב קשריהם האישיים של בכירי הארגון לבכירים ברשות ובמנגנוני הביטחון שלה. 

"הרגיעה" שהוכרזה בתחילת 2005 על ידי מרבית ארגוני הטרור לאחר מותו של יאסר ערפאת העלתה פעם נוספת את "ועדות ההתנגדות" למוקד תשומת הלב, כאשר הארגון נמנע בהפגנתיות מהשתתפות ברגיעה הכללית, והמשיך - לסירוגין - בירי פצצות מרגמה ורקטות לעבר יישובים ישראליים. 

בשבועות שלאחר יישום תוכנית ההתנתקות מרצועת עזה בקיץ 2005 המשיך הארגון להפגין מעורבות גוברת באנרכיה הפנימית ברצועת עזה, כאשר שמו הוזכר פעמים רבות כמעורב בחטיפות ובהתנקשויות בבכירי הרשות ברצועה. כך לדוגמה עלה שם הארגון - או ארגון הקשור אליו הנושא את השם "גדודי חללי ג'נין" - כחשוד במעורבות בהתנקשות בחייו של מוסא ערפאת.

ב-20 באפריל 2006, לאחר הבחירות למועצה המחוקקת הפלסטינית והקמת ממשלה בראשות החמאס, מונה ראש הארגון, אבו סמהדאנה, לתפקיד בכיר במשרד הפנים הפלסטיני, כמפקח הכללי של המשרד (האחראי בפועל על פעילות חלק ממנגנוני הביטחון הפלסטיניים). במקביל, המשיך הארגון לבצע פיגועים רבים, בהם ירי רקטות קסאם לעבר יישובי הנגב המערבי. זאת, לפי חשדות מערכת הביטחון הישראלית, בתיאום עם פעילי חמאס, שנעזרו בפעילי "ועדות ההתנגדות" בתקופה שבה הם עצמם נמנעו מביצוע פיגועים מסיבות פוליטיות. 

ב-9 ביוני 2006 נהרג מקים הארגון ומפקדו עד אז, ג'מאל אבו סמהדאנה, בתקיפת חיל האוויר הישראלי במחנה אימונים של "ועדות ההתנגדות".   

ב-25 ביוני 2006 ביצעו "ועדות ההתנגדות" (בשיתוף עם צבא האסלאם והחמאס, שכנראה היה הארגון שהוביל את הפעולה) מתקפה מתוכננת היטב של מוצב צה"ל בכרם שלום, במהלכה נחטף החייל גלעד שליט. במקביל, נטלו "ועדות ההתנגדות" אחריות גם על חטיפתו (וכפי שהתברר ב-29 ביוני, רציחתו) של האזרח אליהו אשרי ב, ובכך סימנו גם כי הצליחו לבסס לארגון אחיזה, גם אם קטנה יחסית, מחוץ לרצועת עזה. רצף אירועים זה הוביל במישרין למבצע גשמי קיץ של צה"ל ברצועת עזה.

ב-18 באוגוסט 2011 ערכה קבוצת מחבלים שלטענת גורמים ישראלים השתייכו ל"ועדות ההתנגדות" (הארגון הכחיש זאת) את מתקפת הטרור בכביש 12 הסמוך לאילת, שבה נהרגו 8 ישראלים. 7 מהמחבלים נהרגו באירועים, ובערב תקף חיל האוויר הישראלי מבנה שבו שהו אנשי הארגון, וגרם ל-6 הרוגים, בהם אבו עוד אל-נירב, מפקד הזרוע הצבאית של הארגון, וחאלד שעת', בכיר בארגון. בהתלקחות שהחלה סביב רצועת עזה בעקבות המתקפה לקחו וועדות ההתנגדות חלק בירי עשרות רקטות גראד לעבר הערים אשקלון, אשדוד, קריית גת, אופקים ובאר שבע, בהם נמנו הרוג אחד ועשרות פצועים. ב-21 באוקטובר תחת הכותרת "טעות באויב", חשף אלכס פישמן בידיעות אחרונות כי על פי תחקיר צה"ל המחבלים היו אנשי הג'יהאד העולמי תושבי סיני.

מאפיינים אידאולוגיים

לנוכח העובדה שהארגון משלב בתוכו מספר רב של פעילים המזוהים עם ארגונים מרחבי הקשת הפוליטית הפלסטינית (החל מהחזית העממית הסוציאליסטית-חילונית וכלה בחמאס האסלאמיסטי), אין הוא מציג קו אידאולוגי או השקפה פוליטית רחבה הנוגעת לפוליטיקה הפנים-פלסטינית. המאפיין האידאולוגי העיקרי של הארגון הוא הקו המיליטנטי התקיף שהוא מנהיג נגד ישראל (מדיניות של "פיגועים בכל מחיר"), הכולל בעיקר פיגועים נגד חיילים או מתנחלים בתוך הרצועה (לפחות עד יישום ההתנתקות), וירי מתוך הרצועה לעבר ישראל. 

עם זאת, אין הארגון נמנע משימוש בהסברה אסלאמית, בדומה לארגונים פלסטיניים חילוניים אחרים, אך בהתייחסות ברורה לאביו הרוחני, חזבאללה. כך למשל מצטט לוגו הארגון פסוקים מהקוראן - "הרגו אותם בכל מקום שתיתקלו בהם" (סורת אלבקרה (2) פסוק 191); ו"אל לכם לראות בשום אופן את אלה שנהרגו למען אללה כמתים; לא ולא - הם חיים, במחיצת ריבונם הדואג למחסורם" (סורה 3 (אאל עמראן) פסוק 169).

קשרים עם ארגוני טרור אחרים והרשות הפלסטינית

הקשר עם חזבאללה

הקשר בין ועדות ההתנגדות העממית לבין חזבאללה הוא יותר ממקרי - על פי פרסומים של מערכת הביטחון הישראלית, נהנה הארגון מאז הקמתו מסיוע טכני וכספי מצד חזבאללה, ומהווה סוכן השפעה שלו ברצועה. סימן נוסף להשפעה זו ניתן לראות בלוגו של הארגון, העושה שימוש במוטיבים רבים בהשראת הלוגו של חזבאללה, ובראשם מוטיב היד האוחזת ברובה והציטוטים מהקוראן. על פי החשד, הארגון אף שאב את הידע הטכני אודות מיגון טנקי המרכבה וייצור המטענים נגדם מניסיונו של חזבאללה בלבנון. 

לחזבאללה קשרים ענפים גם עם ארגוני טרור אחרים הפועלים בגדה המערבית וברצועת עזה, ובהם על פי החשדות גם לפת"ח, לחמאס, ולג'יהאד האיסלאמי. אך ארגונים אלה הפכו עוד טרם האינתיפאדה השנייה לשחקנים פוליטיים בעלי מטרות עצמאיות, שונות ולעתים אף סותרות את האינטרסים של הארגון הלבנוני. על רקע התסיסה בקרב רבים מהפעילים נגד ישראל קודם לפרוץ האינתיפאדה, ניצל חזבאללה את קשריו בקרב הפלסטינים לעידוד כל פעילות עצמאית נגד ישראל, ואף סיפק מימון לפעילים כתמריץ. כך, החלו פעילי טרור בכירים רבים, בהם ג'מאל אבו סמהדאנה, ללקט בעידוד חזבאללה "אנשי מקצוע" רבים ככל האפשר מכלל ארגוני הטרור, בלא קשר לראיית העולם שלהם ולעמדותיהם האידאולוגיות.

הקשר עם החמאס

מעמדו הגובר של החמאס בשנים האחרונות, ובמיוחד לאור הפיחות שחל בהגמוניה של הפת"ח ברחוב הפלסטיני, אילץ את החמאס לרסן את פעילותו נגד ישראל במקרים רבים, מטעמים של ראייה אסטרטגית ארוכת-טווח, או שיקולים של דעת קהל פנים-פלסטינית. זאת אף ביתר שאת לאחר זכיית החמאס בבחירות למועצה המחוקקת הפלסטינית בתחילת 2006 והקמת הממשלה בראשות התנועה. בעקבות זאת, הופך שיתוף הפעולה המבצעי והפוליטי בין החמאס לבין ועדות ההתנגדות העממית לנכס עבור שני הצדדים: מחד זוכות ועדות ההתנגדות לסיוע (טכני ואחר) מצד פעילי חמאס, ומאידך עמיתיהם בחמאס זוכים לרחוץ בניקיון כפיהם ולהשתמש באנשי הוועדות כ"קבלני פיגועים", ובמיוחד מאז השתלטות החמאס על הרצועה ב-2007.

תחת ממשלת החמאס ברשות הפלסטינית, ובעוד ארגון ועדות ההתנגדות מוסיף לבצע פיגועים, מונה באפריל 2006 ג'מאל אבו סמהדאנה לתפקיד בכיר במשרד הפנים הפלסטיני, כאחראי על פעילות המשטרה. זאת לאחר שבמהלך אפריל 2006 חיסלה ישראל מספר בכירים בארגון ועדות ההתנגדות, ובהם עבד יוסף קוקא. מינוי זה נתפס כהתרסה מצד החמאס בפני ישראל וארצות הברית, הואיל ומינויו של המבוקש הבכיר אבו סמהדאנה לתפקיד במערך הביטחון (שמניעת טרור היא חלק מתפקידיו) ביטא את המשך התמיכה שמספק החמאס בטרור נגד ישראל, גם כאשר מושכות השלטון בידיו ואנשיו נוצרים, לפחות להלכה, את נשקם. אבו סמהדאנה נהרג (ביוני 2006) בידי ישראל, בעודו מכהן בתפקידו הרשמי במשרד הפנים. 

בתוך כך, נראה כי בעימותים האלימים שהלכו והסלימו בין הפת"ח לחמאס לקראת סוף 2006, ניצבו אנשי ועדות ההתנגדות לצד אנשי החמאס. נטייה חזקה זו העידה, בין היתר, על הזיקה החזקה בין ועדות ההתנגדות לחזבאללה, ועל השסע המעמיק בחברה הפלסטינית בין הזרם האסלאמיסטי (שיעי וסוני כאחד) לבין הזרם הלאומי-חילוני. במסגרת זהות האינטרסים החזקה שנוצרה כאן בין חזבאללה והחמאס, גיוסן של ועדות ההתנגדות לצד זה נראתה כבלתי נמנעת, גם מבלי להתייחס למתיחות הקיימת ממילא בין הוועדות לבין הרשות.

הקשר עם פת"ח והרשות הפלסטינית

פעילים רבים שפרשו מארגוני הטרור הפלסטיניים הוותיקים יותר הם חברים בוועדות ההתנגדות העממית. עם זאת, בכירי הארגון רובם ככולם נחשבים גם כיום לדמויות בכירות בפת"ח המפולג. לבכירי הארגון היו בתחילת העימות עם ישראל קשרים הדוקים גם עם בכירים במנגנוני הביטחון הפלסטיניים (ובפרט לביטחון המסכל המקורב למוחמד דחלאן) ובכלל זאת גם בשיתוף פעולה טכני בייצור חומרי נפץ ואמצעי לחימה. על פי פרסומי מערכת הביטחון הישראלית, חלק מאנשי ועדות ההתנגדות הועסקו על ידי הביטחון המסכל, במקביל לפעילותם, גם בייצור אמצעי לחימה, בידיעתם של מפקדיהם הבכירים ביותר (ראו).

ככל שנמשך העימות וככל שהרשות הפכה לחלשה יותר ופת"ח למפורר יותר, הלכו וגברו העימותים האלימים הפנימיים בין המחנות בפת"ח, והגיעו לשיאם במהלך 2004. פעילים מוועדות ההתנגדות העממית היו מעורבים עמוקות בסכסוכים אלה, ואנשיהם אף חשודים בהובלת חטיפות בכירי המנגנונים המזוהים עם ערפאת (ייתכן תוך שיתוף פעולה עם אנשי המחנה היריב באותה תקופה, של מוחמד דחלאן). עקב הזדהותם הגוברת של אנשי ועדות ההתנגדות עם חמאס וחוסר האמון השורר מאז ומתמיד בינם לבין אנשי המנגנונים, הורעו גם יחסי הארגון עם מחנהו של דחלאן בפת"ח. ועדות ההתנגדות אף האשימו את הביטחון המסכל בשיתוף פעולה עם ישראל בנסיונות חיסול שביצעה, ובראשם חיסולו של בכיר הארגון עבד יוסף קוקא באפריל 2006.

קישורים חיצוניים
*
* יהונתן דחוח-הלוי,, חדשות מחלקה ראשונה


 


גאליה אקוויטניה הייתה פרובינקיה קדומה של האימפריה הרומית, ששכנה בדרום-מערב צרפת המודרנית וגבלה בפרובינקיות גאליה לוגדנסיס, גאליה נארבוננסיס והיספניה טארקונסיס. לאחר סדרת מערכות, בשנת 44 לפנה"ס היתה רומא השלטת האחת בכל גאליה. כאשר כבשו הרומאים את האזור הוקמו בו ערים חדשות בסגנון הרומאי והאצולות המקומיות, כביטוי לרוח הרומית החופשית, זכו באזרחות רומית. 

ראו גם
* גאליה

לקריאה נוספת
* ז'אן-פייר דארמון, קלוד דיבו, גאליה הרומית, בתוך: פייר וידאל-נאקה (עורך), תולדות העולם, תל אביב: הוצאת ידיעות אחרונות, 1989, עמ' 65-64 




נדידת העמים (גרמנית: Völkerwanderung) הוא מונח המתאר את הגירתם של שבטים גרמאניים, סלאביים ואחרים, בין המאה הרביעית והמאה התשיעית לערך באירופה. המונח נטבע במאה התשע-עשרה על–ידי היסטוריונים גרמנים.

נדידת השבטים הגרמאניים

"נדידת העמים" החלה בערך בשנת 374, עם נהירתם של שבטי הונים מאסיה אל מזרח ומרכז אירופה, כשהם דוחקים את רגליהם של השבטים הגרמאניים הויזיגותיים (מילולית: הגותים המערביים). הקיסר ולנס התיר לגותים להתיישב בתוך גבולות האימפריה הרומית, בתקווה שישמשו חציצה בין האימפריה להונים, אך תקוותיו נכזבו במהרה, כאשר הוויזיגותים כרתו ברית עם הגותים המזרחיים, האוסטרוגותים, וכוננו אוטונומיה גותית בתוך האימפריה באזורים בהם שוכנות היום בולגריה, סרביה ומונטנגרו. 

האימפריה הרומית הנחלשת המשיכה להיות מטרה קלה. המנהיג הוויזיגותי אלאריק התאכזב מכך שלא קיבל משרה רשמית מידי יורשי תאודוסיוס הראשון, ובתגובה פתח ב-395 במסע ארוך של ביזה, שהחל בקונסטנטינופול (שם כשל), המשיך ליוון ולאיליריה, ונעצר בשנת 403 רק בשערי איטליה. זמן קצר אחר כך פלש אלריק לאיטליה, הטיל מספר פעמים מצור על רומא ולבסוף כבש אותה בשנת 410. 

האימפריה משכה חזרה את כוחותיה מבריטניה (410) ודיללה אותם במקומות אחרים, מה שהוביל בתורו לחדירה של הפיקטים והסקוטים מן הצפון לדרום אנגליה, הפרנקים החלו זורמים לדרומה של רומא הגאלית (צרפת של היום) ואילו הוונדלים, שאף רגליהם נדחקו בגלל ההונים, החלו זורמים לכיוון ספרד (409) וצפון אפריקה (429). 

שורת הפלישות והפשיטות שערך אטילה ההוני בין השנים 448 ו-452 על קונסטנטינופול, גאליה, וצפון איטליה אמנם דעכה באותה מהירות שבה התעוררה, אחרי מותו הפתאומי של אטילה, אך שלטונה של רומא נחלש עוד יותר ונחשף חוסר האונים שלה לעצור בעד פולשים כלשהם, עד כדי כך שבשנת 455 הגיעו ונדלים מצפון אפריקה ובזזו את רומא נטולת ההגנה ללא כל הפרעה. 

מעתה ואילך החלו השבטים הגרמאניים זורמים אל תוך נחלותיה של האימפריה בלא הפרעה: המנהיגים הסקסונים הנגסט והורסה שהגיעו לבריטניה כדי לסייע לרומים להדוף את הפיקטים והסקוטים הפולשים מצפון ניצלו את המצב והזמינו את השבטים העמיתים של הסקסונים, לצד היוטים והאנגלים, להתיישב באין מפריע בשטחי בריטניה. הפרנקים האלמאנים, הבורגונדים, הגפידים, הלומברדים, השוואבים החלו אף הם נעים במרץ אל תוך שטחי הבלקן, מרכז אירופה, גאליה וספרד. 

בשנת 476 הודח הקיסר הרומי האחרון, רומולוס אוגוסטולוס. בשנת 486, עשר שנים אחרי–כן, שלטו השבטים הגרמאניים השונים כמעט בכל רחבי אירופה המערבית, כשהם דוחקים את רגלי השבטים המקומיים או משתלבים עמם באזורים אליהם נהרו. 

בניגוד לתפישה שהייתה מקובלת בעבר, סבורים היום רוב ההיסטוריונים כי נדידת העמים לא הייתה בהכרח פעולה של פלישה אלימה של השבטים הגרמאניים לשטחים בהם ישבו שבטים מקומיים עוינים. אף שהנדידה החלה לעתים קרובות במסע צבאי, בעקבותיה באה בדרך כלל השתלבות שלווה למדי במקום אליו פלשו, תוך השתלבות והתמזגות באוכלוסייה המקומית.

לוח הזמנים

*375 - מות הקיסר ולנטינוס הראשון. ההונים כובשים ומשעבדים את האלאנים והגותים.
*376 - הגותים שעל הדנובה נמלטים מפני ההונים לתוך גבולות האימפריה הרומית. עימותים נוצרים בין הגותים והרומים.
*378 - קרב אדריאנופול. הקיסר ואלנס וצבאו מובסים בידי הגותיים ושבטים אחרים המצטרפים אליהם.
*380 - כיבוש והתיישבות "שלושת העמים" בפאנוניה, על ידי הקיסר גרטיאנוס.
*382 - ההסכם הגותי. הקיסר תאודוסיוס הראשון מסכים להקמת התיישבות גותית באזור הדנובה התחתית במסגרת האיחוד הגותי.
*395 - חלוקת האימפריה הרומית. האימפריה הסאסאנית פולשת ומשתלטת על הפרובינציות המזרחיות.
* 405- המלך הגותי רדגאיסוס פולש למערב האימפריה, ונבלם בידי פלביוס סטיליקו באוגוסט 406.
*406/407 - התמוטטות החזית הרומית על הריין. שבטים ונדלים אלאנים ושוואבים פולשים לגאליה. בבריטניה תופס קונסטנטינוס השלישי את השלטון, ומסלק את אחרוני החיילים הרומים מן האי.
*409 - הקטנת הנוכחות של הונדלים האלאנים והשוואבים בפרובינציה היספניה.
*410 - כיבוש רומא על ידי הויזיגותים בהנהגת אלאריק הראשון.
*418 - התיישבות הוויזיגותים בפרובינציה אקוויטניה.
*429 - הונדלים כובשים ומתיישבים באפריקה. קרתגו נופלת לידהם ב-439. הממשל הרומי מכיר בנפילת המושבות באפריקה רשמית רק ב-442.
*436 - הריסת בורגונדי שבמרכז האימפריה בידי אאטיוס. הנותרים התיישבו ב-443 בסבויה.
*עד 440 - שבטים סקסונים ואחרים פולשים לבריטניה.
*451 - אטילה ההוני פותח במערכה נגד האימפריה הרומית המערבית. הקרב במישורים הקטאלונים, מסתיים בנסיגת אטילה מגאליה.
*452 - קרבות בין ההונים לרומים באיטליה, ההונים נסוגים וממלכתם מתפרקת ב-453 עם מותו של אטילה.
*455 - כיבוש וביזת רומא בידי הונדלים.
*466 - המלך הגותי המערבי, יוריק, מפר הסכם עם רומא ופותח בהתרחבות אגרסיבית של ממלכתו, ומשתלט על היספניה ודרום מערב גאליה.
*468 - נכשל נסיון פלישה של הונדלים לרומא.
*476 - הקיסר הרומי האחרון, רומולוס אוגוסטולוס, מודח על ידי אודואקר הגרמאני. האימפריה הרומית המערבית נופלת סופית. הקיסר נמלט לדלמטיה. בגאליה מוחזקת מובלעת רומית צבאית עד 486.
*486/487 - הרס שרידי האימפריה בידי סיאגריוס והפרנקים בהנהגת קלוביס הראשון.
*489 - האוסטרוגותים נבלמים באיטליה ומקימים את ממלכתם.
*507 - המלך הגותי המערבי נכנע לפרנקים השולטים כעת בדרום מערב גאליה.
*533/534 - הונדאלים כובשים את החלק המזרחי של האימפריה. ממלכת בורגונדי נופלת בידי הפרנקים.
*535 עד 552 - מלחמות הגותים באיטליה. הקיסר יוסטיניאנוס הראשון מנסה לכבוש חלקים מן האימפריה המערבית לשעבר.
*568 - פלישת הלומברדים לצפון איטליה. 
**סוף התקופה הראשונה של נדידת העמים.

נדידת העמים השנייה

אחרי פלישת ההונים באמצע המאה הרביעית, התרחשו עוד מספר פלישות של עמים לא-גרמאניים מערבות אירואסיה ואסיה. 
*סלאבים: השבטים הסלאבים, שמוצאם מאזור ביצות הפריפט (בערך בין נהר בוג ונהר דנייפר) התפשטו בהתמדה דרומה, מזרחה, מערבה וצפונה על פני אזורי אירופה הצפון מזרחית והמרכזית. 
*אווארים: שבטים אוואריים, עם חיזוק משבטים בולגאריים והונים היגרו לצפון הבלקן ומרכז אירופה החל בשנת 552, אחרי שממלכתם במזרח נהרסה על–ידי הטורקמנים. האווארים כוננו ממלכה חזקה בתחילת המאה השביעית תחת המלך באג'אן, כשהם מתערבים בסלאבים. ממלכה זו הוכנעה מאוחר יותר על ידי קרל הגדול בין 791 ל-796. 
*בולגרים: כללו את שרידי ההונים שנסוגו לערבות מזרח רוסיה והאוגריאנים. הבולגארים החלו חודרים לאירופה לפני שנת 679, כשהם מכוננים מדינה בצפון הים השחור ומדינה נוספת לחופיו המערביים, במקביל לשטחי בולגריה של היום. מאוחר יותר היגרו בולגארים גם לאזור הוולגה. 
*כוזרים: קבוצת שבטים נוודית למחצה מצפון הקווקז שכוננה בערך בשנת 679 ממלכה בשטח שבין הים השחור לים הבלטי ומצפונם. הממלכה קיימה קשרים הדוקים עם האימפריה הביזנטית וחרבה בעקבות מתקפות הורנגים (ויקינגים) בשנת 969. 
*מגיארים: שבטים מערבות אסיה שפלשו לאזורים דומים לאלו שאליהם הגיעו האווארים. בניגוד לשבטים אחרים, התנתקו המגיארים ממסורת הנוודים של הערבות והשתלבו באווארים וההונגארים שישבו כבר בשטחים בהם שוכנת היום הונגריה.




 

ירבועיים (שם מדעי: Dipodidae) היא משפחת מכרסמים מדברית שמיניה מאופיינים במבנה קטן וקופצני. נפוצה בעיקר באזור הצפוני של כדור הארץ (באסיה וצפון אפריקה). 

מאפיינים
מיני המשפחה דומים במראם החיצוני לעכבר. בעלי זנב ארוך המשמש להם לאיזון ורגליים אחוריות ארוכות. רגליהם הקדמיות קטנות ואינן משמשות לתנועה. באופן כללי, מספר האצבעות ברגליים משתנה בין המינים (לירבוע אסיאתי יש חמש אצבעות ברגלו האחורית לעומת שלוש אצל הירבוע האפריקני) וגם צורת אוזנם של המינים שונה. בעלי פרווה ארוכה ורכה. גודל המינים 4-26 ס"מ.
תזונתם משתנה: חלקם אוכלי זרעים, חרקים או צמחים, ואחרים אוכלי כל. 

מניחים כי יכולתם לקפץ למרחקים של כחצי מטר ויותר, התפתחה מן הצורך להימלט מטורפים, ואולי אף לסייע להם במסעות הארוכים יחסית שצריך בעל חיים מדברי לקיים כדי למצוא מזון. מעניין לדעת כי למרות שאין קשר בין הירבוע לעכברים מקפצים באוסטרליה או לעכברושי קנגורו בצפון אמריקה, כל שלוש הקבוצות פיתחו מכלול זהה של הסתגלויות לחיים במדבר העמוק.

הגנה ורבייה
הירבוע הוא יצור לילי. במשך היום החם הוא מסתתר במאורות. בין 30 המינים במשפחה יש ארבע צורות שונות למאורות: שתיים זמניות ושתיים קבועות. המאורות הזמניות בנויות כמנהרה. עומקן של אלו המשמשות להמלטות מטורפים בזמן הלילה הוא 10 עד 20 ס"מ, והן אינן חתומות או מוסוות. המאורות הזמניות ליום מוסתרות היטב ופקוקות בחול השומר אותן מפני החום החיצוני ומפני זליגת הלחות הפנימית. עומקן: 20 עד 50 ס"מ.

מאורות קבועות הן גם כן חתומות ומוסוות, ולעתים יש בהן מספר כניסות. אלו מבנים מורכבים יותר ויש בהן חלל קינון. מאורות החורף מכילות חללי איכסון מזון בעומק של 40 עד 70 ס"מ תחת פני האדמה, וחלל לשינת חורף בין 1.5 ל-2.5 מ' עומק תחת האדמה.

תקופת ההריון של הנקבה נמשכת 17-42 יום כאשר בה היא ממליטה 2-7 גורים. הנקבה נכנסת להריון פעם אחת או פעמיים בשנה.

המשפחה בישראל
בישראל הירבוע הוא נציגה היחיד של משפחת הירבועיים. קיימים בארץ המין ירבוע גדול (Jaculus orientalis), בצפון ומערב הנגב ושני תתי מינים של הירבוע המצוי: ירבוע החולות (Jaculus jaculus schlueteri) וירבוע הנגב (Jaculus jaculus vocator) והם מצויים באזור הנגב והערבה. עם זאת, לא נמצאו צורות ביניים של ירבוע הנגב וירבוע החולות והם אינם מתרבים בשבי, וייתכן כי אלו הם שני מינים נפרדים. הירבוע בישראל הוא בעל חיים מוגן, ונמצא תחת סכנת הכחדה.

תרבות
בתרגום השבעים מזוהה השפן המקראי עם הירבוע (ביוונית χοιρογρύλλιον, ספר דברים יד, ז).

מיון מדעי
*משפחת ירבועיים family dipodidae ובה 25 מינים ב- 12 סוגים
** תת-משפחת ירבועים dipodinae
*** הסוג Allactaga ובו 10 מינים
*** הסוג ירבוע  (Jaculus) ובו 3 מינים
*** הסוג ירבוע צפוני	(Dipus)
*** הסוג ירבוען (Microdipodops)
** תת-משפחה cardiocraninae 
*** הסוג ירבוע גמדי (cardiocranius)
*** הסוג  Salpingotus
** תת-משפחה euchoreutinae 
*** הסוג ירבוע ארוך אזניים (Euchoreutes)

קישורים חיצוניים
*
*, מתוך וואלה!


 
 
 


נבות היזרעאלי הוא דמות מקראית המופיעה לראשונה בספר מלכים א (מוזכרת גם במלכים ב פרק ט). בבעלות נבות היזרעאלי היה כרם בו חשק אחאב מלך ישראל, על כן פנה אחאב אל נבות וביקש ממנו לתת לו את הכרם ומשזה לא הסכים אמר לו שהוא יתן לו כסף או כרם אחר תחתיו. אך נבות מסרב מפני שהכרם היה נחלת אבותיו (יש הדורשים את שמו של נבות כקיצור של "נחלת אבות"), והוא לא מוכן לתת אותו אפילו למלך ישראל. אחאב חוזר לביתו "סר וזועף על הדבר אשר דיבר אליו נבות..." (מלכים א כ"א 4).

על מנת להפטר מנבות מסדרת לו איזבל אשת אחאב משפט ושמה בו עדי שקר, נבות מואשם ומוצא להורג בסקילה. אחאב הולך לקחת את הכרם אך שם מחכה לו אליהו הנביא ומנבא לו נבואת חורבן.

הסיפור המקראי
לנבות היזראעלי היה כרם ביזרעאל, ששכן ליד היכל אחאב.

אחאב חשק בכרם וביקש אותו מנבות תמורת כרם טוב יותר וכסף, אך נבות סירב. יש האומרים שאחאב רצה את הכרם כדי להשתמש בו לפולחן הבעל מכיוון שמוזכר שהוא בנה מזבחים לאלים זרים במקרא. אחאב שב לביתו סר וזעף. אשתו, איזבל בת מלך צידון שנודעה כחוטאת גדולה אפילו יותר מאחאב, מבטיחה לתת לו את כרם נבות, ושולחת מכתבים בשמו לזקני יזרעאל שישפטו אותו משפט שקר. במשפט נבות מעידים נגדו שני בני בליעל על כך ש"בֵּרַךְ אֱלֹהִים וָמֶלֶךְ", כלומר קילל את האל ואת המלך אחאב. נבות מוצא להורג בסקילה.

לאחר שאיזבל ואחאב שמעו על גורל נבות, יצא אחאב לכרם כדי לקחת אותו, ואז מתערב אליהו הנביא בסיפור ואלהים קורא לו:

אליהו חוזה אסונות על הממלכה, אך אחאב נכנע ואלוהים לא מביא אותם בימי אחאב אלא על ממלכת בנו (פוקד עוון אבות על בנים).

ראו גם
*תל יזרעאל
*הרצחת וגם ירשת

הערות שוליים


 
רביעיית גילפורד הייתה קבוצה של ארבעה אירים: פול היל, ג'רי (ג'ארלד) קונלון, פטריק (פאדי) אמסטרונג וקרול ריצ'רדסון, אשר הורשעו ונכלאו על לא עוול בכפם. הם הורשעו בפיצוץ פאב גילפורד בבריטניה עבור ה-IRA (הצבא האירי הרפובליקני), שהרג חמישה אנשים ופצע עשרות רבות באוקטובר 1975. הם נידונו למאסר עולם ושוחררו רק לאחר 15 שנים בהם שהו בכלא, והפכו לסמל של עיוות דין משפטי שנבע מהסכסוך בצפון אירלנד. 

רקע

הפיצוץ בפאב גילפורד היה אירוע טרור שהפעיל ה-IRA (הצבא האירי הרפובליקני) כחלק ממאבקו בממשלה הבריטית. מאבק שנתמך בחלקו על ידי המיעוט הקתולי בצפון אירלנד עקב ההיסטוריה של האזור. היסטוריה של מאבקים בין מיעוט קתולי ורוב פרוטסטנטי שעברו לפסים אלימים לקראת סוף שנות השישים של המאה העשרים. הקתולים חשו כי הממשל הפרוטסטנטי בצפון אירלנד מתנכל להם. המפנה הדרמטי שהוביל קתולים לתמוך במאבק אלים היה יום ראשון העקוב מדם בו נהרגו 14 קתולים על ידי צנחנים בריטיים במהלך מצעד זכויות האדם שאורגן ב-30 בינואר 1972 בעיר דרי. הרג אשר לפי הקתולים היה רצח של חפים מפשע בידי כוחות הצבא הבריטי.

המשפט
המשפט היווה ברבות הימים סמל לעיוות דין חמור, אשר הפך את הרביעייה לקורבנות נוספים של הסכסוך בצפון אירלנד. מעולם לא הייתה כל הוכחה שהרביעייה הייתה מקושרת ל-IRA (הצבא האירי הרפובליקני), והם אף לא התאימו לפרופיל מבחינת סגנון חייהם. פטריק ארמסטרונג וקרול ריצ'רדסון, למשל, השתמשו בסמים והיו מעורבים בפשעים קלים. 

במשפט, טענה הרביעייה כי הם עונו על ידי המשטרה עד אשר חתמו על הודאה כי הם שביצעו את הפיצוץ בפאב. למרות חוסר ההוכחות, הרביעייה הורשעה ברצח והם קיבלו גזר דין של מאסר עולם. יתרה מכך, השופט אף הביע צער על כך שהרביעייה לא הואשמה בבגידה שהרשעה בה הייתה מובילה לעונש מוות.

תימוכין לאי היות הרביעייה חברי ה-IRA ניתנו במשפטם של חבורת רחוב בלקום (Balcombe Street gang), בפברואר 1977. קבוצה זו הייתה חברה ב-IRA וניהלה קרב יריות במהלך דצמבר 1975 ברחובות לונדון עם המשטרה, שרדפה אחריהם בחשד שרצחו את התועמלן הפוליטי הימני רוס מקווירטר (Ross McWhirter). המרדף הסתיים ברחוב בלקום באזור מַרְלִיבון, ובמהלכו הצליחו שנים מחברי ה-IRA להימלט לבית ברחוב בלקום, ולקחו שני תושבים מקומיים כבני ערובה. רק לאחר שישה ימים נכנעו החוטפים לסקוטלנד יארד, והועברו לחקירה. הם הודו שהם חברי ה-IRA, ובמשפט שנערך להם הם העבירו הנחיות מפורשות לעורכי דינם "למשוך תשומת לב לעובדה כי הרביעייה הם אנשים אשר לחלוטין חפים מפשע ונידונו לגזר דין כבד". 

כאמור, לא הייתה שום הוכחה כי אכן השתתפה הרביעייה בפיצוץ פאב גילפורד, והיא אף  לא הודתה מעולם כי אכן ביצעה את המעשים המיוחסים לה. בנוסף, ה-IRA מעולם לא זיהה את הרביעייה כמבצעי הפיצוץ, וגם לא חשף את זהותם של מבצעי ההתקפה בגילפורד.

הרביעייה החליטה להגיש ערעור על גזר הדין וההרשעה, אך כשלה מול מערכת המשפט הבריטית. ב-1987 מיניסטריון הפנים באנגליה הוציא מזכר המכיר בכך כי אין זה סביר שחברי הרביעייה הם טרוריסטים, אך לא הייתה זו ראיה מספקת עבור ערעור.

ראיות נוספות והערעור הסופי
במהלך 1989, בלש שבחן שוב את המקרה מצא רשימות מודפסות מחקירתו של פטריק ארמסטרונג במשטרה, שנערכו בצורה מסיבית. הראיון של ארמסטרונג במשטרה נערך באופן שלא תאם למקור, נמחקו ממנו דברים שארמסטרונג אמר, נוספו דברים שהוא כלל לא אמר, והרשימות אף סודרו מחדש על ידי המשטרה. התיקונים בכתב יד שנעשו ברשימות תאמו לרשימות המודפסות שהוצגו במשפט, ועלה חשד כי הייתה כאן כוונה תחילה, וכי הרשימות שנכתבו הודרכו. משמעות הדבר הייתה שהמשטרה הפעילה מניפולציה על הרשימות כדי שיתאימו לתוצאות אותן רצו להשיג. 

על בסיס הוכחות אלו הוגש ערעור נוסף. אב בית הדין הוכיח את המשטרה וטען כי היא בדתה את הרשימות המודפסות שהגישה, או שינתה אותן כדי שיראו אפקטיביות יותר ואז יצרה רשימות שנכתבו בכתב יד כדי לתת את הרושם שמדובר ברשימות שנכתבו בו-זמנית. לחלופין, ייתכן שהמשטרה החלה שתי רשימות בו זמנית, הדפיסה אותן כך שהרשימות תהינה ברורות יותר לקורא, ואז המירה את הרשימות המתוקנות חזרה לרשימות בכתב יד.

הן אם מדובר באפשרות א' או ב', התוצאה היא כי המשטרה שיקרה. המסקנה המתבקשת היא שאם היא שיקרה לגבי הרשימות, אזי כלל הראיות הוליכו שולל וגרמו להרשעה לא מוצדקת במשפט. עקב כך, שוחררה הרביעייה. 

עם זאת, פול היל נשאר בכלא עד 1994, כאשר הרשעה נוספת על רצח של חייל בריטי בצפון אירלנד בוטלה אף היא. 

מספר בני משפחה של ג'רי קונלון, כולל אביו ג'וזפה קונלון, דודתו ודודניו בני ה-16 וה-14, נכלאו אף הם עקב ההרשעה של הרביעייה. ג'וזפה קונלון נפטר בכלא.

לאחר הערעור
האוטוביוגרפיה של ג'רי קונלון "הוכח חף מפשע" עובדה לסרט זוכה האוסקר בשם האב, ופרס באפטה (האוסקר הבריטי) ב־1993. השחקנים הראשיים בסרט היו דניאל דיי לואיס כג'רי קונלון הנאשם בפשע שלא ביצע, אמה תומפסון כעורכת דינו, ופיטי פוסטלטוויט (Pete Postlethwaite) כאב, ג'וזפה קונלון.

ראו גם
*היסטוריה של צפון אירלנד
*מצור רחוב בלקום
*יום ראשון העקוב מדם
*בשם האב

קישורים חיצוניים
* - דיווח של הגארדיאן על המשפט מ-1975
* 
 - באתר הBBC



משטרה צבאית היא חַיִל בצבא שמטרתו עיסוק בשיטור (אכיפת החוק ושמירת הסדר הציבורי).

במדינות שונות יש לחיל משמעויות שונות:
* גוף שתוקף מרותו חל על חיילי הצבא בלבד ואוכף חוק צבאי, התנהגות, משטר וסדר בקרב חיילי אותו צבא. לרוב המשטרה הצבאית אוכפת גם חוקים אזרחיים בקרב החיילים ומבצעת חקירות. בחלק מהמקרים אחראים המשטרה הצבאית גם על מערכת הכליאה הצבאית. חיל המשטרה הצבאית בצה"ל שייך לדגם זה.
* ז'נדרמריה - גוף צבאי בעל סמכויות שיטור בקרב האוכלוסייה האזרחית בתחומי ביטחון, אבטחה ולוחמה בטרור, בעיקר בצרפת ומדינות שהיו תחת השפעתה. דומה בתפקוד ובמהות למשמר הגבול הישראלי.
* חיל צבאי המשמש כמשטרה אזרחית לכל דבר (הז'נדרמריה הרומנית כדוגמה מייצגת).
* בברזיל, כוח פדרלי, הכפוף לממשלה הפדרלית של ברזיל ואחראי על ביטחון, אבטחה, שמירת הסדר, חקירות ומניעת פשיעה חמורה - ראו המשטרה הצבאית של ברזיל. 

ברבות ממדינות העולם מאפיינת את השוטרים הצבאיים קסדה לבנה, כקליפת ביצה ("קלימרו"). כמו כן מצוינים השוטרים הצבאיים בתפקיד על ידי סרט-שרוול בולט ועליו ראשי התיבות של "משטרה צבאית" בשפת המקום (באנגלית וברבות ממדינות העולם - MP).

ראו גם
* חיל המשטרה הצבאית - המשטרה הצבאית בישראל




ערבה - מטוס תובלה קל מתוצרת התעשייה האווירית לישראל. מטוס התובלה הראשון שתוכנן ויוצר בישראל. טס לראשונה בנובמבר 1969. בתצורה האזרחית הוא נושא 20 נוסעים, ובתצורה הצבאית הוא נושא 24 חיילים, או מטען במשקל 2.5 טון. 

המטוס שירת בחיל האוויר הישראלי משנות השבעים ועד לאמצע שנת 2004. הוא נמכר גם למדינות זרות, בעיקר בדרום אמריקה ובאפריקה. יתרונו הבולט - יכולת המראה ונחיתה קצרה (יכולת להמריא ולנחות ממסלולים קצרים ומשובשים). סך הכל, יוצרו מעל מאה מטוסים.

ההתרסקות בטיסת הניסוי

ב-19 בנובמבר 1970 נערכה טיסת הניסוי ה-92 במספר של המטוס, על ידי טייסי ניסוי של התעשייה האווירית. טיסה זו, שנערכה בדיוק שנה לאחר טיסת הבכורה, נועדה לבדוק את התנהגות המטוס בתנאים קיצוניים (מהירות גבוהה במיוחד). לקראת סופה של הטיסה נשברו כנפי המטוס והוא צלל לקרקע והתרסק. שלושה מעובדי התעשייה האווירית - איתן שפיגל (המכשירן), אהרון עוזרי (מהנדס הניסוי) ואברהם הכהן (הטייס הראשי) נהרגו. טייס המשנה דייב לוין ניצל ונפצע באורח קל בלבד. כל טיסות הניסוי הבאות הסתיימו בהצלחה, ובמרס 1972 קיבל המטוס רישוי אזרחי (אישור טיסה מסחרי).

ב-15 בינואר 1980 נהרג הטייס דייב לוין בהתרסקות מטוס ערבה במהלך טיסת תצוגה בדרום אפריקה.

שירות בחיל האוויר הישראלי

מטוסי ערבה הופעלו על ידי טייסת 122 ("טייסת הדקוטה"). במלחמת יום הכיפורים (אוקטובר 1973) המטוסים שימשו למשימות תובלה בסיני. משנות השמונים המטוסים שימשו כמטוסי תובלה, הדרכה ומשימות שונות. אחרי מלחמת לבנון (1982) המטוסים שימשו להטסת חיילים מלבנון לישראל. בעבר, מטוס הערבה היה אחד המטוסים העיקריים להובלת נוסעים.

המטוס פרש משירות בחיל האוויר באמצע שנת 2004. מטוס אחד מוצב בשורת מטוסי התובלה שבמוזיאון חיל האוויר בחצרים.

בנובמבר 2008 נמכרה שלישיית מטוסי הערבה האחרונים שנותרו בחיל האוויר ללקוח פרטי בסן סלבדור.

נתונים
* צוות: 2
מטען: *24 חיילים (17 צנחנים להצנחה)*12 נוסעים בתצורת VIP *2,800 ק"ג מטען
* משקל ריק: 4,000 ק"ג* משקל מרבי: 6,804 ק"ג

ממדים:
* אורך: 13.03 מטר
* מוטת כנפיים: 20.96 מטר
* גובה: 5.21 מטר
* שטח כנפיים: 43.68 מ²

ביצועים‏‏:
* מהירות מרבית: 316 קמ"ש
* סייג רום: 8,200 מטר
* טווח טיסה: 1,306 ק"מ (במטען מלא: 323 ק"מ)

הנעה: 
* שני מנועים, מתוצרת פראט אנד וויטני (קנדה) PT6A-34, בעלי הספק של 750 כ"ס כל אחד

מדינות להן נמכר המטוס:
# אל סלוודור
# אקוודור 
# ארגנטינה
# בוליביה
# גואטמלה
# הונדורס
# ונצואלה
# ליבריה
# מקסיקו
# ניקרגואה
# סוואזילנד
# פפואה ניו גיני
# קולומביה
# קמרון
# תאילנד

קישורים חיצוניים

* 
* 

הערות שוליים


ברכת שים שלום היא הברכה האחרונה הנאמרת בתפילת העמידה. הברכה נאמרת לאחר ברכת הודאה. בחזרת הש"ץ בתפילות שחרית ומוסף הברכה נאמרת על ידי החזן לאחר ברכת כהנים. הברכה מסיימת את חזרת הש"ץ בכל התפילות. הברכה עוסקת בבקשה מהקב"ה להשכנת שלום על כל עם ישראל.

נוסח הברכה
על פי נוסח הספרדים
שִׂים שָׁלוֹם טוֹבָה וּבְרָכָה, חַיִּים חֵן וָחֶסֶד (צְדָקָה) וְרַחֲמִים, עָלֵינוּ וְעַל כָּל-יִשְׂרָאֵל עַמֶּךָ.
  וּבָרְכֵנוּ אָבִינוּ, כֻּלָּנוּ כְאֶחָד (נוסח אחר: יַחַד) בְּאוֹר פָּנֶיךָ, כִּי בְאוֹר פָּנֶיךָ נָתַתָּ לָּנוּ ה' אֱלֹהֵינוּ תּוֹרָה וְחַיִּים אַהֲבָה וָחֶסֶד, צְדָקָה וְרַחֲמִים, בְּרָכָה וְשָׁלוֹם.
  וְטוֹב בְּעֵינֶיךָ לְבָרְכֵנוּ, וּלְבָרֵךְ אֶת-כָּל-עַמְּךָ יִשְׂרָאֵל, בְּרֹב עֹז וְשָׁלוֹם.
 
בָּרוּךְ אַתָּה ה', הַמְּבָרֵךְ אֶת עַמּוֹ יִשְׂרָאֵל בַּשָּׁלוֹם. אָמֵן.

על פי נוסח ספרד
שִׂים שָׁלוֹם טוֹבָה וּבְרָכָה, חָיִּים חֵן וָחֶסֶד וְרַחֲמִים עָלֵינוּ וְעַל כּל יִשְרָאֵל עַמֶּךָ.
  
בָּרְכֵנוּ אָבִינוּ כֻּלָּנוּ כְּאֶחָד בְּאוֹר פָּנֶיךָ, כִי בְאוֹר פָּנֶיךָ נָתַתָּ לָּנוּ ה' אֱלֹהֵינוּ תוֹרָת חָיִּים וְאַהֲבַת חֶסֶד, וּצְדָקָה וּבְרָכָה וְרָחֲמִים וְחָיִּים וְשָׁלוֹם.
  
וְטוֹב יִהְיֶה בְּעֵינֶיֶךָ לְבָרְכֵנוּ וּלְבָרֵךְ אֶת כּל עָמְּךָ יִשְׁרָאֵל בְכֹל עֵת וּבְכֹל שָעָה בִּשׁלוֹמֶךּ.
  
בָּרוּךְ אַתָּה ה', הַמְבָרֵךְ אֶת עַמּוֹ יִשְׂרָאֵל בּשָּׁלוֹם.

על פי נוסח אשכנז
שִׂים שָׁלוֹם טוֹבָה וּבְרָכָה, חָיִּים חֵן וָחֶסֶד וְרַחֲמִים עָלֵינוּ וְעַל כּל יִשְרָאֵל עַמֶּךָ.
  
בָּרְכֵנוּ אָבִינוּ כֻּלָּנוּ כְּאֶחָד בְּאוֹר פָּנֶיךָ, כִי בְאוֹר פָּנֶיךָ נָתַתָּ לָּנוּ ה' אֱלֹהֵינוּ תוֹרָת חָיִּים וְאַהֲבַת חֶסֶד, וּצְדָקָה וּבְרָכָה וְרָחֲמִים וְחָיִּים וְשָׁלוֹם.
  
וְטוֹב בְּעֵינֶיֶךָ לְבָרֵךְ אֶת כּל עָמְּךָ יִשְׁרָאֵל בְכֹל עֵת וּבְכֹל שָעָה בִּשׁלוֹמֶךּ.
  
בָּרוּךְ אַתָּה ה', הַמְבָרֵךְ אֶת עַמּוֹ יִשְׂרָאֵל בּשָּׁלוֹם.

חלוקת הברכה
ניתן לחלק את הברכה לארבעה חלקים-
* בקשה להשכנת שלום- "שים שלום טובה וברכה, חיים חן וחסד ורחמים עלינו ועל כל ישראל עמך."
* בקשה לברכה מאור פניו של הקב"ה- "ברכנו אבינו כלנו כאחד באור פניך, כי באור פניך נתת לנו ה' אלוהינו תורת חיים ואהבת חסד, וצדקה וברכבה ורחמים וחיים ושלום."
* בקשה לברכה תמידית עבור כלל ישראל- "וטוב יהיה בעיניך לברכנו ולברך את כל עמך ישראל בכל עת ובכל שעה בשלומך."
* חתימת הברכה- "ברוך אתה ה', המברך את עמו ישראל בשלום."

שינויים בנוסח
הנוסח בתפילות מנחה וערבית
על פי הסידורים בנוסח אשכנז וחלק מנוסח ספרד משתנה נוסח הברכה בתפילת ערבית, ולפי נוסח אשכנז גם בתפילת מנחה (למעט בשבת ובתעניות). לפי נוסח פרובנס אומרים נוסח זה בכל התפילות. הנוסח:
"שלום רב על ישראל עמך תשים לעולם כי אתה הוא מלך אדון לכל השלום,וטוב בעיניך לברך את עמך ישראל בכל עת ובכל שעה בשלומך. ברוך אתה ה', המברך את עמו ישראל בשלום."

הנוסח בעשרת ימי תשובה
בעשרת ימי תשובה מוסיפים עוד בקשה הקשורה לימים אלה. מוסיפים תוספת זו לפני חתימת הברכה (ברוך אתה...). בנוסח ספרד:
וּבְסֵפֶר חַיִּים, בְּרָכָה וְשָׁלוֹם, וּפַרְנָסָה טוֹבָה וִישׁוּעָה וְנֶחָמָה, וּגְזֵרוֹת טוֹבוֹת, נִזָּכֵר וְנִכָּתֵב לְפָנֶיךָ, אֲנַחְנוּ וְכָל-עַמְּךָ בֵּית יִשְׂרָאֵל, לְחַיִּים טוֹבִים וּלְשָׁלוֹם. 

ובנוסח אשכנז:וּבְסֵפֶר חַיִּים, בְּרָכָה וְשָׁלוֹם, וּפַרְנָסָה טוֹבָה , נִזָּכֵר וְנִכָּתֵב לְפָנֶיךָ, אֲנַחְנוּ וְכָל-עַמְּךָ בֵּית יִשְׂרָאֵל, לְחַיִּים טוֹבִים וּלְשָׁלוֹם. 

חלק מהמתפללים בנוסח אשכנז אף משנה את חתימת הברכה: במקום לומר "ברוך אתה ה' המברך את עמו ישראל בשלום" אומרים "ברוך אתה ה' עושה השלום"

אם שכח לומר תוספת זו אינו חוזר, אלא ממשיך בתפילתו כרגיל.




בריכת רם (נֶהֱגֶה לעתים "בִּירכָּת רם", לפי הערבית) היא אגם טבעי בצפון-מזרח רמת הגולן, ליד היישובים הדרוזיים מסעדה ומג'דל שמס. בערבית שמה נהגה כ-"ראן" ואצל יוסף בן מתתיהו היא מכונה "הפיילה" – הקערה. צורתה עגולה ומימיה מתוקים ובהירים. כיום הבריכה מתפקדת כמאגר מים, ובמימיה משקים גידולים באזור.

בבריכה נמצאה צלמית ארכאולוגית חשובה ביותר. צלמית "ונוס מברכת רם" נחשבת לייצוג העתיק ביותר של דמות אנושית הקיים בתיעוד הארכאולוגי.

גאולוגיה
בריכת רם נמצאת בקצה הצפוני-מערבי של השדה הגעשי חארת א-שאם, סמוך לגבול שפכי הבזלת הפלייסטוקניים של צפון רמת הגולן עם מדרונות החרמון. הבריכה היא מאר – לוע התפוצצות של הר געש – שלועו התמלא או היה רווי במי תהום. אגן הבריכה אובלי שממדיו 1,000-1,200 מ', והוא שקוע ביחס לסביבתו כ-30-120 מ'. בתחתיתו מצויים סלעים פירוקלסטיים ועליהם משקעים בעומק של כ-90 מ', המכוסים במים רדודים – כ-10 מ'. מתחת לאגן מצויה בזלת בעובי של לפחות 180 מ', הממלאת את חלל הדיאטרם.

היסטוריה גאולוגית
להיסטוריה הגעשית של בריכת רם קדמה השקעת סלעי משקע בים טתיס. הסלעים שהושקעו הם אבן גיר ופצלים מהיורה, אבן חול מקרטיקון תחתון וסלעי משקע של ים רדוד כאבן גיר, קירטון, דולומיט וצור מתחילת קרטיקון עליון ועד האאוקן. סלעים אלה התרוממו כתוצאה מתהליכי הקימוט שיצרו את הקשת הסורית בעת סגירת ים טתיס, בשל התנגשות הלוח האפריקאי והלוח הערבי בלוח האירו-אסיאתי.

אגן הבריכה ממוקם במוצא בקעת יעפורי – עמק קדום (שקע רם) שהתמלא בסלעי בזלת, שבתוכו התפתח חרוט סקוריה. השלב הבא בהתפתחותו הוא היווצרות הדיאטרם ובראשו הלוע כתוצאה מהתפרצויות פריאטו-מגמטיות, שהתרחשו כאשר מאגמה באה במגע עם מי התהום של בקעת יעפורי. בדרום המאר מצוי העתק, שכיוונו מקביל לשורת תלי הסקוריה הפליסטוקניים של קו התלים המזרחי, שבקצהו הצפוני מצויה בריכת רם. מוצע כי מישור ההעתקה לוקח חלק במערכת ההידרולוגית של בקעת יעפורי – ושהוא אפשר את המפגש בין המאגמה ומי התהום, מפגש שיצר את ההתפרצויות פריאטו-מגמטיות שחלו לפני כ 129 אלף שנה.

מסלע
המסלע בבריכת רם כולל סלעי משקע מהקרטיקון המכוסים בשפכי בזלת ובזניט מהפליסטוקן, סקוריה וטוף. שולי השקע מסביב לבריכה מכוסים בטוף בריכת רם המורכב מאפר געשי ולפילי וכן שברי הסלעים שהיו מצויים בחלל הלוע והועפו במהלך ההתפרצות והחומר המגמטי שגרם להתפרצות. בנוסף לחומרים אלה מכיל הטוף פנוקריסטים גדולים של קרסוטיט (Kaersutite) – מינרל כהה מקבוצת האמפיבול, וכן קסנוליתים של פירוקסניט וגרנוליט שמוצאם מאזור תחום אי הרציפות מוהורוביצ'יץ' המפריד בין מעטפת כדור הארץ והקרום. מערבית למאר מכוסה הטוף בקילוח בזלת סער, המייצג את האירוע הגעשי הצעיר באזור והמצביע על חזרה לגעשיות מגמטית יבשה וסיום שלב ההתפרצויות הפריאטו-מגמטיות בבריכת רם. גיל קילוח סער הוא 104 אלף שנה.

בדיקה כימית ופטרוגרפית של המסלע המצוי באזור ושל החלקיקים הבזלתיים בטוף הראתה דמיון כימי בין הבזלות השונות, אשר כולן בזניטיות. הבדלים פטרוגרפיים ברורים בין החלקיקים הבזלתיים בטוף איפשרו את חלוקתם לשבעה פרטים: בזלות 17, 15, 6, בזלת עין זיוון, בזלת כרמים תחתונה, בזלת כרמים עליונה ובזלת יעפורי.

בדיקה גרנולומטרית בטוף הראתה שינויים מחזוריים בגודל הגרגיר של מסת-האם הטופית, המעידים על שינויים בעוצמות ההתפרצויות הפריאטו-מגמטיות. בחתך הטוף העיקרי בדרום-מזרח המאר ניכרים לפחות שני מחזורים של עלייה וירידה בעוצמת ההתפרצויות. נוכחות של חלקיקים גדולים בשכבות המכילות מבני-זרימה מציעה קיום שני מנגנוני הובלה של חומר פירוקלסטי שפעלו במקביל, האחד – של מעוף בליסטי, והשני – של נחשול פירוקלסטי.

בהנחה כי עומק הדיאטרם שווה לקוטר בסיסו (כ-1 ק"מ), נמצא כי נפח חרוט הדיאטרם הוא כ-0.26 ק"מ מעוקב. הדיאטרם חודר דרך חתך געשי של מאות מטרים, עובר את בסיס עמק רם וממשיך אל תוך חתך סלעי המשקע הקרטיקוניים. גרגירי קוורץ מתצורת קטיע מקרטיקון תחתון שנמצאו בטוף מציעים כי הדיאטרם חדר לפחות עד לתצורה זו בחתך הסדימנטרי.

בבזלת כרמים עליונה נמצאו פנוקריסטים של אמפיבול, אשר ניכר כי צמחו מהנתך. אמפיבול אינו מוכר כפנוקריסטי בבזלות הגולן, ונוכחותו בבזלת זו היא ייחודית. הדמיון בין תכלילי אוליבין באמפיבול ומיקרו-פנוקריסטים של אוליבין בבזלת כרמים מחזק את הסברה, כי האמפיבולים של בזלת כרמים הינם פנוקריסטים שגדלו בשיווי משקל עם המאגמה. נוכחות פנוקריסטים ומגה-קריסטים של אמפיבול בבזלת כרמים ובחומר היובנילי של הטוף, וכן שכיחות קסנוליתים בשניהם, מעידים על מאגמה בעלת ראולוגיה שונה מזו של שאר בזלות הגולן. מוצע כי העושר היחסי במים הוביל לווסיקולציה מוגברת של המאגמה – ובכך לאינטראקציה טובה של הנתך עם מי התהום – ולמעבר מהתפרצויות סטרומבוליאניות וקילוחי בזלת לפיצוצים הפריאטו-מגמטיים שיצרו את המאר.

האתר הפרהיסטורי
בצידה המערבי של בריכת רם נחשף חתך גאולוגי מעניין הנושא שתי שכבות פלאוסול (קרקע קבורה) ובהן ממצאים ארכאולוגיים פרהיסטוריים. האתר נתגלה על ידי ד. בן עמי ונחפר על ידי פרופ' נעמה גורן-ענבר מהאוניברסיטה העברית בירושלים, בשנים 1980-81. השכבות הנושאות כלי צור חתומות על ידי בזלות שאפשר לתארך בשיטת אשלגן-ארגון. כלומר, אפשר לקבוע תאריך מקסימום ומינימום לקיום האתר ובכך חשיבותו העיקרית.

הפלאוסול העליון, מעל טוף בריכת רם נחתם על ידי בזלת סער שגילה 104 אלף שנה ואולם עד כה לא נמצאו די כלים לאפיין את הממצא.

נמוך יותר נמצא פלאוסול הנתון בין בזלת כרמים תחתונה בת 800 אלף שנה, לבין בזלת כרמים עליונה שגילה 233 אלף שנה בלבד. בתוך הקרקע האדומה ש"נאפתה", נמצאו כלי צור רבים ביניהם אבני יד קטנות, מקרצפים ונתזים שהופקו בטכניקת לבלואה. רק אבן יד אחת סותתה מבזלת, על אף חומר הגלם הנוח.

הממצא נראה שייך לקבוצת התעשיות האשלו-יברודיות וכפי הנראה קרוב בגילו לבזלת כרמים העליונה שכיסתה אותו. תעשיות אלו מסיימות את תקופת האבן הקדומה (הפלאוליתית) וככל הנראה גם את תולדותיו של הומו ארקטוס – הטיפוס האנושי החשוב שחי כבר במסגרת שבטית, ידע להדליק ולהשתמש באש וצד חיות גדולות כפיל וקרנף. כלים דומים נמצאו גם בעמק יעפורי שמצפון.

ניתן היה להבחין באתר בשתי שכבות אולם לא נמצא הבדל משמעותי ביניהן. בתחתונה מהשתיים נמצא גם ממצא מפתיע, צלמית ארכאולוגית חשובה ביותר. צלמית ונוס מברכת רם נחשבת לייצוג העתיק ביותר של דמות אנושית הקיים בתיעוד הארכאולוגי וסביב קבילותה עדיין מתנהל ויכוח.

מקבץ של אתרים פרהיסטוריים נוספים נמצא לאורך ואדי אבו סעיד מדרום מזרח לבריכה, למרגלות הר כרמים, באזור נחשף צור אאוקני משובח שחלקו עבר תהליך "אפייה" בחום גבוה על ידי הלבה שזרמה מעליו. תהליך זה משפר את פצילות הצור ובתקופות מאוחרות יותר נעשה באופן מלאכותי.

אגדות שנקשרו בבריכה
במהלך ההיסטוריה נקשרו בבריכה אגדות ומיתוסים רבים, והמפורסם ביותר גורס כי הבריכה קשורה בקשר תת-קרקעי עם נחל חרמון – הבניאס. על אף שהתאוריה נגזרת מבסיס הגיוני – האזור הוא קארסטי ותהליכי אלה יכולים ליצור מנהרות תת-קרקעיות ארוכות למדי, היא הרחיקה לכת ומופרכת באופן חד-משמעי. האזכור הראשון לקשר בין הבריכה לבניאס מופיע במיתולוגיה היוונית שמספרת כי האל פאן איבד את חלילו בבריכה ומצא אותו מאוחר יותר כשהוא צף במימי הבניאס.

גם יוסף בן מתתיהו מתאר את המיתוס, ואף מציג ראיות לכאורה לקיומו:

אך שתי טענות אלה הופרכו במהרה על ידי פיזיקאים, אשר חישבו ומצאו שאם היה קשר תת-קרקעי כזה – הרי שהבריכה הייתה מתרוקנת תוך תשעה-עשר יום בלבד.

גם במדרש היהודי לא נפקד מקומה של הבריכה. ברכת רם, חמי גדר וחמי טבריה הם על-פי המדרש שלושה מקורות מים שנותרו לאחר המבול המתואר בפרשת נח. עוד מסופר במכילתא לפרשת בשלח על משה רבנו, שנאסרה עליו הכניסה לארץ ישראל וחציית הירדן, שמבקש להיכנס לארץ ב"מחילה של קיסריון" המזוהה כמחילה שהאמינו שחיברה את בריכת רם בעבר הירדן לבניאס בצדו המערבי של הירדן.

הערות שוליים



סאבוופר הוא סוג של רמקול המיועד להשמעת צלילים בתדר נמוך - בס. תחום התדרים שהאוזן האנושית מסוגלת להבחין בו נע בין 20 הרץ ("בס"-צלילים נמוכים) לבין 20 קילו הרץ ("טרבל"- צלילים גבוהים). ה"סאבוופר" מיועד להשמיע את הצלילם בקצה התחתון של תחום זה.

מבנהו, תיבת תהודה גדולה יחסית וממברנה (woofer) גדולה (לרוב בקוטר 8 אינצ' ומעלה) מאפשר הפקת צלילים בתדר נמוך ובנפח גבוה. השימוש ב"סאבוופר" נעשה בעיקר במערכות קולנוע, בהן ערוצי הסאונד מופרדים במהלך עריכת פסקול הסרט, למספר ערוצים היקפיים.

ערוץ הבס הינו למעשה הפרדת צלילי הבס משאר הערוצים, והשמעתו על ידי ה"סאבוופר" לשם קבלת צלילי בס עמוקים יותר ובעלי נפח גדול יותר מאלה שהיו מושמעים מהרמקולים ההיקפיים, אם לא היו מופרדים. כך, המאזין מקבל אפקטים כמו פיצוצים ונהמות בצורה מוחשית וחוויתית יותר.

ישנם סוגים שונים של "סאבוופרים":
*"סאבוופר פאסיבי" הינו למעשה רמקול בס הנשלט בעוצמתו דרך מגבר המערכת.
*"סאבוופר אקטיבי" הינו רמקול בס שמשולב בו מגבר פנימי כך שניתן לשלוט בעוצמתו בצורה עצמאית משאר ערוצי המערכת.   




הרב אריה לוין (ו' בניסן ה'תרמ"ה - ט' בניסן ה'תשכ"ט; 22 במרץ 1885 - 28 במרץ 1969), רב ומשגיח ישראלי, כונה אבי האסירים או רב האסירים. בירושלים היה ידוע בשם ר' אריה.

ביוגרפיה
נולד באורלא שליד ביאליסטוק, בתחום המושב היהודי של האימפריה הרוסית (כיום בפולין) לר' בנימין ביינוש ולעטיל. הוא למד בסלוצק ובסלונים, ונחשב כמתמיד וכעילוי. בגלל גילו הצעיר לא התקבל בהתחלה ללמוד בישיבת וולוז'ין; רק מאוחר יותר התקבל אליה, ושם למד תורה מהרב רפאל שפירא. עלה לארץ ישראל באדר ה'תרס"ה (1905), ולמד בישיבת תורת חיים. הוסמך לרבנות על ידי הרב חיים ברלין, הרב שמואל סלנט והראי"ה קוק. נישא לצפורה חנה, בתו של הרב דוד שפירא, רב בקובנה, שהיה בנו של הרב חיים יעקב שפירא. הרב דוד שפירא היה גם חותנו של הרב צבי פסח פרנק. 

כיהן כמשגיח בתלמוד תורה עץ חיים בירושלים. היה ידוע כבעל חסד, נודע בכינויו "רב האסירים" מפני שהיה נוהג במשך כעשרים וחמש שנה, כבר בתקופת המנדט הבריטי, ללכת רגלית בכל שבת לבקר את האסירים בבתי הכלא, לעודד את רוחם ולכתוב להם מכתבים. בפרט נודעו ביקוריו אצל אסירי המחתרות ועולי הגרדום. ביקר בקביעות גם בבית החולים למצורעים על מנת לעודד את יושביו.  

לאחר מלחמת השחרור, כאשר הוחזרו לישראל גופותיהם של אנשי מחלקת הל"ה, שנה וחצי לאחר שנפלו בקרב, לא הצליחו אנשי הרבנות הצבאית לזהות בוודאות 12 גופות. לפתרון הבעיה שנוצרה הוטל על הרב לוין לערוך את גורל הגר"א - הטלת גורל שבאה לזהות את הגופות. 

מידותיו הטובות ומעשי החסד הרבים שעשה היו למושא לסיפורים רבים על פועלו (הסופר שמחה רז שהיה ממקורביו קיבץ רבים מהם לשני כרכים), ובזכותם היה נערץ על חלקים נרחבים בציבור.

עם קום מדינת ישראל הקים את הישיבה הנקראת על שמו "בית אריה" והעמיד בראשה את חתנו הרב אליעזר פלצינסקי, נכדו של הרב נתן צבי פינקל, "הסבא מסלבודקה". כיום מונה הישיבה כמה עשרות תלמידים ביניהם רבנים ומורי הוראה מפורסמים. הרב פלצינסקי שימש כראש הישיבה עד לפטירתו בחודש תשרי תשס"ח (אוקטובר 2007). כיום עומד בראשות הישיבה בנו הרב שלמה יהודה פלצינסקי.

הרב לוין נפטר בערב שבת הגדול ה'תשכ"ט במרכז רפואי הדסה, ונטמן באותו היום אחרי חצות היום בבית הקברות סנהדריה, ובכך נתמלאה צוואתו שלא להספידו (הן בשל קדושת השבת והן בשל חודש ניסן שאין מספידין בו).
על פי צוואתו נרשם במצבתו שהוא מבקש ממי שעולה לקברו שיאמר "אני מאמין באמונה שלמה בתחיית המתים".

הרב לוין התגורר במשך שנים רבות ברחוב הר גריזים שבשכונת משכנות ישראל. לאחר מותו נקרא הרחוב על שמו. רחובות נוספים נקראו על שמו גם בערים אחרות. ביולי 2005 הנפיקה החברה הממשלתית למדליות ולמטבעות מדליה לזכרו.

צאצאיו

בניו:
* הרב חיים יעקב לוין - הרב של פרדס חנה-כרכור
* הרב רפאל בנימין לוין - מנהל רוחני של ישיבת בית אריה 
* הרב שמחה שלמה לוין - ראש כולל בירושלים

חתניו:
* הרב שמואל אהרן יודלביץ - מחבר הספר "מעיל שמואל"
* הרב יוסף שלום אלישיב 
* הרב אהרן יעקובוביץ - שימש במשך שנים כראש מערכת אוצר הפוסקים
* הרב אליעזר פלצינסקי

חיבוריו
מרבית כתביו יצאו לאור לאחר פטירתו.
* משנת אריה - פירוש על המשנה, הוועד להוצאת כתבי רבי אריה לוין, א-ב, ירושלים תשע"א. - על סדר מועד.
*ר’ אריה היה אומר: מסכת אבות מבוארת בידי רבי אריה לוין; מפי השמועה: דברי תורה שנאמרו על ידו, בעריכת שמחה רז, הוצאת קול מבשר, ירושלים תשנ"ז

לקריאה נוספת
ביוגרפיה
* שמחה רז, איש צדיק היה, ירושלים: הוצאת לינא, תשל"ג (מהדורות מאוחרות יצאו בהוצאת ש. זק). יצא גם בעיבוד לעברית קלה ובתרגום לאנגלית שיצא אף הוא למספר מהדורות.
* שמחה רז, צדיק יסוד עולם, הוצאת יריד הספרים, 1996. ספר המשך ל"איש צדיק היה".

ספרות ילדים ונוער
* עדי דוד, אריה ברחובות ירושלים, ירושלים: הוצאת בית המלמדים - ספר קומיקס.
* צירה קרלנשטיין, ר’ אריה: ספורי מופת על רבי אריה לוין, ירוחם : אורה, שלוחת מכון אור הספר, תשמ"ח.

קישורים חיצוניים

*] תשכ"ט (חוברת ז' בשנה מ"ג) של כתב העת "הפרדס"]
* והראי"ה קוק - מתוך עלון שבת הראי"ה.
*ישי פרידמן,
* 
* 
* 

הערות שוליים


 

ביג לבובסקי (באנגלית: The Big Lebowski) הוא סרט משנת 1998 שנכתב ובויים  על ידי האחים איתן וג'ואל כהן. הסרט הפך בחלוף הזמן לסרט פולחן. ג'ף ברידג'ס מגלם את דמותו של ג'פרי לבובסקי (The Dude) - היפי מזדקן ופליט של שנות ה-60, מובטל שמבלה את זמנו הפנוי בעישון מריחואנה ומשחקי באולינג. חייו של ה-Dude משתנים כאשר הוא מזוהה בטעות בתור ג'פרי לבובסקי אחר, מיליונר הנשוי לכוכבת פורנו לשעבר. הסרט עוסק בביקורת קומית על החברה האמריקאית בראשית שנות ה-90 של המאה ה-20.
אף על פי שהסרט לא הצליח בקופות בזמן שיצא לאקרנים, ואף תגובות המבקרים היו שנויות במחלוקת, הוא הפך לסרט קאלט ברמה בינלאומית, וציטוטים רבים מהסרט הפכו לפופולאריים בקרב הצופים, שאהבו את הדמויות המשעשעות והייחודיות, הסגנון יוצא הדופן של סצנות ההזיה, והפסקול המגוון של הסרט. 
מדי שנה נערכים פסטיבלים בסגנון הסרט בארצות הברית ( ה ובלונדון (פסטיבל הנקרא The Dude abides),המושך אליו מעריצים רבים. בישראל הוקם פסטיבל שכזה בירושלים ביוני 2011. 
ההערצה לסרט לא מסתיימת כאן, ואף מתבטאת בתנועה הנקראת "דודאיזם". הדודאיסטים (כ- 100,000 איש) חיים לפי סגנון החיים הנינוח והעצל של הדוד, ופילוסופיית החיים שלו.

דמויות ראשיות
גפ'רי "הדוּד" לבובסקי
את ה "דוּד", מגלם השחקן ג'ף ברידג'ס, תפקיד שג'ואל ואיתן כהן ייעדו בשבילו מראש. ה- דוד, הוא רווק "בטלן" וחסר עבודה, החי בוניס, קליפורניה. הוא מתלבש בסגנון מרושל ואף מוזנח, ומתנהל באופן מנומנם ועצל. תחביביו ופעילותו העיקרית הם עישון מריחואנה, שתיית קוקטייל רוסי לבן ומשחקי באולינג.הוא מגדיר עצמו כפציפיסט, אך אין לו דעות עצמאיות מוצקות, ואת עיקר דעותיו הוא מצטט מוולטר או מתכנים טלוויזיונים.דמותו המיתולוגית של ה"דוד", מבוססת על אדם אמיתי אשר האחים כהן פגשו.

וולטר סובצ'אק
דמותו של וולטר, לוחם לשעבר בצבא האמריקני, שהשתתף במלחמת וייטנאם, מגולמת על ידי ג'ון גודמן. וולטר, כפי שנשקף מהסרט, חווה פוסט טראומה מאותה מלחמה, וניכר שהוא נמצא עדיין במעין הלם קרב. וולטר משקף את אירועי חייו דרך המלחמה הזו, ובכל הזדמנות נותן דוגמאות לחבריו מאותם אירועים שחווה, הן במילים והן במעשים. וולטר הוא חברו הטוב של לבובסקי (הדוד), עמיתו למשחקי הבאולינג, והוא דמות המפתח או "עמוד השדרה" של השלישייה, בהיותו קשוח, בעל דעות ברורות ומוצקות, ו"רגליים על הקרקע" לעומת השאר. וולטר רואה את העולם בצבעים של שחור ולבן. וולטר שהינו בן למשפחה פולנית קתולית במוצאו, התחתן עם אשה יהודיה בשם סינתיה, והתגייר. לאחר גירושיהם וולטר המשיך לשמור אמונים לסינתיה ואף שומר על כלבה, מסוג פומרני.

תאודור דונלד "דוני" קרבטסוס
דוני, שאותו מגלם השחקן סטיב בושמי, הוא הצלע השלישית לצוות הבאולינג של הדוד וולטר. דוני הוא דמות משנה בסרט, והוא משתתף בעיקר במשחקי הבאולינג, בהם הוא תמיד עושה "סטרייק", חוץ מפעם אחת לפני מותו מהתקף לב. דוני, שאינו מעורב בתעלומת הכסף של לבובסקי והפורצים, שואל שאלות תמימות על מנת להיות מעורב, אך זוכה ליחס פוגעני ומעליב, שהוא אינו קשור לעניין, דבר המסתכם במשפט "סתום את הפה כבר, דוני!" ("!Shut the fuck up, Donny"). הוא זוכה ליחס מזלזל אף במותו מצידם של וולטר והדוד, בסצנת הסיום המפורסמת, בו האפר שלו עף ברוח, על פרצופו של הדוד.

ג'פרי לבובסקי
את דמותו של ג'פרי לבובסקי מגלם דייוויד האדלסטון. ג'פרי לבובסקי הוא נכה מולטי מיליונר שאיבד את רגליו במלחמת קוריאה. הוא אביה של מוד מנישואיו הראשונים, אך לטענת בתו, ואף על פי שהוא מציג עצמו כאיש עסקים מצליח, שעבד קשה למען ההצלחה שלו, הדבר אינו כך, והשליטה האמיתית בכסף, אינה בידיו. ג'פרי נשוי לבאני (אותה מגלמת טארה ריד), נערה פוחזת שברחה ממשפחתה במינסוטה, והשתתפה בעבר בסרטי פורנו. בסרט ניכר כי מוד אינה מרוצה מהתנהלותו של אביה, והקשרים ביניהם אינם טובים. ג'פרי לבובסקי מתנשא מעל הדוד, ופונה אליו בטון מזלזל, מכנה אותו "בטלן" בכל הזדמנות, ומנסה להערים עליו למען האינטרסים האישיים שלו.

מוד לבובסקי
בתו של לבובסקי הגדול, אותה מגלמת ג'וליאן מור. מוד היא אמנית מיצג אוואנגרדית ופמיניסטית, שעבודותיה הוגדרו כ"ואגינליות במידה רבה". יש לה סטודיו שם היא יוצרת את עבודותיה, והיא בעצם זו ששולטת בכסף במשפחת לבובסקי. היא ואביה לא מסתדרים בעקבות אורחות חייו מהם היא סולדת. 

הזר
"הזר" , זקן חביב, אותו מגלם סאם אליוט, הוא הדמות המלווה את הסרט מתחילתה ועד סופה, בצורת "מספר הסיפורים". הזר מגלם דמות של אדם חכם, שכבר "ראה הכל", והוא מסתכל על כל הסיטואציה באופן משועשע, ומחכה לראות יחד עם הצופים, מה יקרה בהמשך העלילה. בתחילת הסרט הוא מתאר את הדוד, ולאחר מכן הוא צץ מפעם לפעם במהלך הסרט, באזור הבר של אולם הבאולינג, למעין שיחות ביניים . ה"זר" נוהג לשתות כוסית של "סספרילה" (משקה אלכוהולי עתיק), והוא לבוש בגדי בוקרים. בסוף הסרט מסכם ה"זר" את משנתו - "לפעמים אתה אוכל את הדוב, ולפעמים הדוב אוכל אותך", ציטטה המתארת את מעגל החיים - לפעמים אתה מנצח, לפעמים אתה מפסיד.

תקציר עלילה

עלילת הסרט מתרחשת בלוס אנג'לס בתקופת מלחמת המפרץ הראשונה. הדמות הראשית בסרט, ג'פרי לבובסקי המכנה את עצמו כ- "דוד", חוזר לביתו לאחר קניות בסופר, ומותקף בידי שני בריונים הדורשים כסף שהוא חייב לג'קי טריהורן, מפיק סרטים פורנוגרפיים (מגולם על ידי בן גזארה). בטרם הטעות בזיהוי מתבררת, משתין אחד הבריונים על שטיח הסלון של לבובסקי, רכוש יקר ערך בעיניו ש"נתן את האופי לחדר", לדבריו. הבריונים בלבלו בין הדוּד לבין ג'פרי לבובסקי אחר ("ביג לבובסקי"), נדבן מיליונר נכה שאשתו היא באני לבובסקי, נערה פוחזת ומפונקת, שאכן קשורה לאותו ג'קי טריהורן וחייבת לו כספים. הקשר בין השניים נוצר, כאשר חברו של הדוד, וולטר, שומע על התקיפה ומשכנע את הדוד לדרוש מליבובסקי המיליונר, את הפיצוי ההולם על עוגמת הנפש שנגרמה לו. הדוד נפגש עם מר ליבובסקי, ולאחר פגישה לא מוצלחת במיוחד, הוא לוקח את אחד השטיחים שמצאו חן בעיניו בביתו של מר לבובסקי. הוא מבקש לחזור לחייו הפשוטים והמנומנמים. אך לאחר כמה ימים, באני נחטפת על ידי עבריינים הדורשים כופר של כמיליון דולר, ולבובסקי יוצר עמו קשר על מנת שיבצע למענו משימת בלדרות, בתמורה לסכום כסף נכבד. 

העלילה מסתבכת כאשר וולטר מחליט להצטרף למשימה ומציע שעדיף להם לשמור את כל הכסף של "ביג לבובסקי" לעצמם, ולתת לחוטפים מזוודה עם תחתונים במקום. שיבוש התוכנית מכניס את הדוד ללחץ, והוא מודאג שמא באני תירצח בעקבות כך. וולטר אינו מודאג כי הוא מאמין שבאני חטפה את עצמה. באותו ערב נגנבת מכוניתו, (שבתוכה הייתה המזוודה המלאה בכסף) ממגרש החניה של אולם הבאולינג. במקביל, יוצרת עמו קשר בתו של ביג לבובסקי, מוד, שמספרת לו שבאני היא כוכבת פורנו שמשתפת פעולה עם ג'קי טריהורן, ומאשרת שיש סיכוי גדול שהיא באמת חטפה את עצמה, ושהיא מנצלת את אביה. היא מבקשת ממנו להחזיר את הכופר, שלטענתה נלקח מהקרן לתרומה של משפחת לבובסקי, והיא זועמת על כך שהוא משך את הכסף על מנת להציל את באני. ביג לבובסקי נפגש עם הדוד, ומבין שהמשימה לא נעשתה כראוי. הוא מאשים את הדוד, באי חזרתה של באני, ואף מראה לו בוהן חתוכה שנשלחה לו על ידי החוטפים, שכביכול שייכת לה. 
הוא מבשר לו שהחוטפים ייצרו עמו קשר מעתה וכל נזק שיקרה לבאני, יוכפל על חשבונו. הדוד מקבל טלפון מהמשטרה, שרכבו נמצא, אך עוד לפני שהוא יכול להירגע, פורצים לביתו שלושה גרמנים ניהליסטים עם חמוס, ומאיימים עליו שאם לא יביא להם את הכסף, הם יחתכו לו את איבר המין. כשהדוד מגיע לאסוף את רכבו, הוא מגלה שהתיק עם הכסף נעלם. ממצאים במכונית הגנובה מראים קשר לנער בבית הספר התיכון בשם לארי סלרס. וולטר והדוד הולכים לביתו ומאיימים עליו שיחזיר את הכסף. לארי לא משתף פעולה, והם עוזבים, לאחר גרימת נזקי רכוש לשכניו. 

אנשיו של ג'קי טריהורן לוקחים אותו לפגישה עם ג'קי עצמו, בביתו במליבו. ג'קי, שרוצה את הכסף שבאני חייבת לו, ואין לו קשר לחבורת ההגרמנים הניהליסטים, מסמם את הדוד. במה שמתואר כסצנת הזיה נוספת, הנראית כמו התחלה של סרט פורנו, ספק חלום-סיוט, עם שילובים מיניים, פאליים ואלמנטים אמנותיים הכוללים סצנות ריקוד ומוזיקה, המאופיינים על ידי משחק הבאולינג. בסצנה זו בהם מופיעים הדוד עצמו, מוד, והגרמנים הניהליסטים. לאחר מכן הוא בורח ומוצא עצמו בתחנת המשטרה של מליבו.  
לאחר התקרית, הוא חוזר לביתו להפתעתו הוא מוצא את מוד עירומה, ומבקשת לעשות עמו אהבה על מנת להתעבר. לאחר מכן, היא מספרת לו שלאביה אין כסף משלו, ושהכסף הוא בעצם של אמה. היא מוסיפה כי אביה מעולם לא הצליח בעסקים, והוא בעיקר עסוק בהתפארות שווא על הישגיו המעטים. ברגע זה, הדוד מבין את כל התרמית וקורא באופן דחוף לוולטר. בזמן שהוא יוצא מהדירה, הוא פוגש חוקר פרטי, שנשלח ממשפחתה של באני, במינסוטה, משם היא ברחה לפני כשנה. הדוד מחבר את כל החוטים בסיפור, ומבין שכל הסיפור היה בלוף. באני החליטה לצאת לטיול מבלי הודעה מוקדמת, וחבריה הניהליסטים ניצלו את העובדה על מנת לסחוט את ביג לבובסקי, בתואנה של חטיפה. ביג לבובסקי עצמו, ניצל את הפרשייה על מנת להיפטר ממנה, והשתמש בחטיפה כתירוץ מוצדק לקחת מיליון דולר מקופת הצדקה של אשתו המנוחה. התיק שהביא לדוד, היה בעצם, ריק לגמרי מכסף. 

למרות שהפרשייה הגיעה לסיומה, כביכול, לאחר משחק באולינג, הדוד, וולטר ודוני, יוצאים מהאולם לכיוון מגרש החנייה, ומגלים את שלושת הגרמנים הניהליסטים מול מכוניתו השרופה של הדוד. הם דורשים את הכסף, אך מהר מאוד מבינים שהתרמית נחשפה במלואה. הם עדיין דורשים את הכסף באיומים, אך וולטר לא מוכן לוותר בקלות, והוא מתעמת איתם ומבריח אותם. אך הקטטה אינה מסתיימת בטוב, ודוני חוטף התקף לב ומת.

קישורים חיצוניים

* 
* באתר המוקדש לאחים כהן
*
* ביג לבובסקי לרומן התרדמה הגדולה מאת ריימונד צ'נדלר. (מתוך אתר, פורמט MP3)
*, הארץ, 11 בדצמבר 2008
* התסריט המלא של הסרט.
* נדב הולנדר,, עכבר העיר, 13 בנובמבר 2009
* דווייט גארנר, ניו יורק טיימס,, פורסם בעברית בעכבר העיר, 7.1.2009
* ניר כהן - פורסם ב - ynet, יוני 2011.

הערות שוליים

  



הרי הפירנאים (בצרפתית: Pyrénées, בספרדית: Pirineos, בקטלאנית: Pirineus, באוקסיטנית: Pirenèus) הם רכס הרים המפריד את חצי האי האיברי מאירופה ומהווה גבול בין ספרד לצרפת; במרכזם נמצאת הנסיכות אנדורה. אורכם, מחוף הים התיכון עד חוף האוקיינוס האטלנטי הוא 430 קילומטר. הפסגה הגבוהה ביותר בהם היא אנטו (Aneto), בגובה 3,404 מטר מעל פני הים.

הפירנאים לא רק מפרידים בין ספרד בדרום לצרפת בצפון, הם גם מחלקים שתי קבוצות אתניות בין שתי המדינות: הקטלאנים במזרח והבאסקים במערב. לשתי הקבוצות הללו יש זהות ועצמאות נפרדת בצד הספרדי, שבו השלטון המרכזי היה חלש יותר לאורך השנים. בצד הצרפתי, לעומת זאת, אין לקבוצות הללו זהות עצמאית. בנוסף, בעמקים הגבוהים שבמרכז רכס ההרים, שוכנות תרבויות שהיו מבודדות רוב השנים מהאירועים שסביבם (למשל בעמק מדריאו פרפיטה קלארור). עם תרבויות אלו נימנות אנדורה, ששמרה על זהותה, את חבל סֶ‏רֶ‏דניה (Ceredanya) ואת תושבי עמק אראן (Val d'Aran) שמחולקים בין צרפת לקטלוניה שבספרד למרות היותם בעלי שפה ומאפיינים ייחודיים.

בעבר התבססה רוב הכלכלה של המתיישבים בפירנאים על חקלאות, אולם כיום ענף הפרנסה העיקרי הוא תיירות, ובייחוד תיירות החורף, שהתפתחה מאז שנות ה-60 של המאה ה-20 והביאה לשגשוג כלכלי. העיירה ויאייאה (Vielha) לדוגמה, בירתו של עמק אראן, התפתחה מכפר חקלאי נידח למרכז של מלונות סקי לאחר שנפתח בסמוך אתר סקי ב-1964. כיום, רוב בתיה של העיירה, שבאופן רשמי מתגוררים בה 4,547 תושבים, הם מלונות ודירות נופש.

מלבד תיירות החורף מושכים ההרים חובבי טבע, מטיילים רגליים, מטפסי הרים וחובבי ספורט אתגרי, שתרים את הפארקים והשמורות. ברחבי האזור ניתן לחוות כמעט כל סוג של ספורט אתגרי, ממסעות רגליים של שעות, ימים או שבועות דרך ראפטינג ואופני הרים וכלה בקפיצות באנג'י. הפארק הלאומי אגואסטורטס הוא אחד ממוקדי התיירות המובילים בחלקם הספרדי של הרי הפירנאים, בתחומי הקהילה האוטונומית קטלוניה.

בפירנאים מצוי גם חלק מהעדויות הקדומות ביותר לאדם הקדמון ביבשת אירופה. במערות רבות, במיוחד בצד הצרפתי, השתמרו בין היתר, ציורי קיר קדומים והתגלו גם ממצאים פרהיסטוריים אחרים.

קישורים חיצוניים

* 



יוטה הוא סיב צמחי ארוך, רך ומבריק שניתן לטוות לפתיל גס וחזק. את היוטה מפיקים מצמחים מהסוג מלוכיה (Corchorus).

היוטה הוא אחד מהסיבים הטבעיים הזולים ביותר והוא שני רק לכותנה בכמות ובמגוון השימושים. סיבי היוטה מורכבים בעיקר מצלולוזה וליגנין.

את היוטה אוספים בעונה הגשומה והוא גדל באופן המיטבי באקלים חם ולח. היצרניות העיקריות של יוטה הן הודו, בנגלדש וסין.

גידול היוטה
חקלאים המגדלים יוטה מפזרים את הזרעים על האדמה המעובדת. כשהצמחים מגיעים לגובה של 15-20 ס"מ, יש לדלל אותם. לאחר חלוף כארבעה חודשים מזמן השתילה מתחיל הקציר. בדרך כלל קוצרים את הצמחים לאחר שהם פורחים, אך בטרם החלו לייצר זרעים. הקוצרים חותכים את הגבעולים קרוב לאדמה וקושרים אותם לאגודות. את האגודות משרים החקלאים במים, זאת כדי לרכך את רקמות הצמח ולאפשר הפרדת הסיבים מהגבעולים. הסיבים עוברים ייבוש במהלך יומיים שלושה לאחר הפרדתם לאחריו הם מוכנים לעיבוד.

סיבי היוטה מדורגים לפי צבע, חוזק ואורך הסיב. הצבע נע בין לבן דהוי לחום והאורך בין מטר אחד לארבעה.

בד יוטה

סיבי יוטה משמשים בעיקר לשם הכנת בד המשמש לאריזת כותנה גולמית ולהכנת שקים ובד גס. נוהגים גם לשזור את הסיבים בווילונות, מושבי כיסאות, שטיחים, בדים מיוחדים (hessian cloth) וכבסיס ללינולאום. כיום מחליפים את היוטה בחומרים סינתטיים, אולם עדיין משתמשים ביוטה כאשר יש צורך בחומר מתכלה, כמו למשל מכלים לשתילת עצים צעירים, אותם אפשר לשתול יחד עם המכל מבלי להפריע לשורשים, או שיקום קרקע, שם משמש בד היוטה למניעת סחיפה כל זמן שהצמחייה הטבעית עדיין לא התפתחה.

בסיבים משתמשים (לעתים בתוספת סיבים מסוגים אחרים) כדי להכין פתילים וחבלים. בדלי יוטה - הקצוות הגסים של הצמח, משמשים כדי לייצר בד זול. עם זאת אפשר להשתמש בסיבים דקיקים של יוטה כדי להכין חיקוי למשי.

ניתן להשתמש בסיבי יוטה גם כדי לייצר נייר. הדאגה הגוברת בשל כריתת היערות לשם שימוש בעץ להכנת נייר מדגישה את חשיבות היוטה כמקור חילופי.

עיקר יצור בד היוטה נעשה בסביבות העיר כלכותה שבהודו ובמקומות הפזורים ברחבי בנגלדש. במשך שנים היה יצור היוטה חלק מתרבות בנגל. במאה ה-19 ובתחילת המאה ה-20 חלק ניכר מהסיבים הלא-מעובדים יוצאו לבריטניה, שם הם עובדו בבתי חרושת בסביבות העיר דנדי ("טווה יוטה" היה מקצוע מוכר במפקד האוכלוסין הבריטי של שנת 1901), אך יצור היוטה פסק בסוף שנות השישים. בית החרושת אדמג'י בבנגלדש היה הגדול בעולם והכיל 1,939 נולי אריגה והעסיק 25,000 פועלים. מפעל זה נסגר על ידי ממשלת בנגלדש בשנת 2002 כיוון שהשיג רווחים נמוכים מדי.

כמה מתכונות היוטה
* יוטה היא חומר מתכלה לגמרי שניתן גם למיחזור, ועל כן זהו חומר ידידותי לסביבה.
* צבע הסיבים הוא זהוב ויש להם ברק טבעי דמוי משי, על כן יש המכנים אותו "הסיב הזהוב".
* היוטה הוא הסיב הצמחי מסוג "רפייה" הזול ביותר (אחרים הם הפשתן, קנבס, Ramie ועוד).
* יוטה היא הסיב הצמחי השני בחשיבותו רק לכותנה.
* ליוטה יש כוח מתיחה רב הגורר התרחבות מעטה.
* גבעול היוטה עשיר בצלולוזה וגדל במהירות (תוך 4-6 חודשים), ועל כן הוא יכול לספק את צורכי הצלולוזה והעץ של העולם.
* הסוגים הטובים ביותר של יוטה הם "בנגלה טושה" (Corchorus olitorius, ברק זהוב) ו"בנגלה לבן" (Corchorus capsularis, ברק לבן). "משטה" או אמברי (Hibiscus cannabinus) הוא זן אחר עם סיבים שדומים מאוד לסיבי היוטה אך באיכות בינונית.
* המקור הטוב בעולם הוא מישורי דלתת בנגל, ששייכים לבנגלדש ולהודו.

קישורים חיצוניים
 - שיתוף פעולה של האו"ם שמטרתו חקר היוטה והאמברי. מטה הקבוצה נמצא בדאקה שבבנגלדש.

*יצואני יוטה עיקריים
**בנגלדש:
**הודו:
**סין:


 

 
ואטו הוא ההילך החוקי של ונואטו. הוא נכנס למחזור לאחר קבלת העצמאות בשנת 1982 והחליף את פרנק ההברידים החדשים ואת הדולר האוסטרלי.

הוואטו הוא יחידה מוניטרית בפני עצמו: הוא אינו מתחלק לתת-יחידות כמו מאיות. הסיבה לערכו הנמוך היא שהוא נועד להיות דומה בערכו לפרנק המשמש בקלדוניה החדשה ובפולינזיה הצרפתית.

המטבע מונפק הן בשטרות והן במטבעות. השטרות מונפקים בערכים: 100, 200, 500, 1000 ו-5000 ואטו.

המטבעות מונפקים בערכים הבאים
* ניקל-פליז: 1 (16מ"מ) ;  2 (19מ"מ) ; 5 (23מ"מ)
* ניקל-נחושת : 10 (24מ"מ) ; 20 (28מ"מ) ; 50 (33מ"מ, מטבע גדול)
* ניקל-פליז: 100 (23מ"מ)

שער הוואטו הוא נייד, אך ההנחה היא שהוא קבוע ביחס לסל מטבעות סודי. 

תושבי ונואטו משתמשים לעתים במושג של "דולר" השווה לערך של 100 ואטו, בלי בהכרח לציין לאיזה מטבע בדיוק הם מתכוונים. למרות שאין בנמצא יחידה מוניטרית כזו, היא מקלה את החישובים בסכומים גדולים במטבע בעל ערך נקוב כה נמוך. כך למשל התקציב הממשלתי בסך 6,000,000,000 הוא למעשה בערך חמישים מיליון דולר אמריקאי.




החלוקה היא מונח שנטבע בתקופת היישוב הישן, המתייחס למגביות שנוהלו בארצות הגולה במטרת איסוף כסף לשם תמיכה בתלמידי-חכמים ובעניים בארץ ישראל.

המנהג של איסוף כספים בגולה למען עניי הארץ הוא עתיק יומין והיה קיים כבר בתקופת המשנה והתלמוד, ובצורות שונות, הוא קיים עד היום הזה. מאז ומתמיד נחשבו היושבים בארץ ישראל בעיני יהודי הגולה כשליחים המקיימים את מצוות יישוב ארץ ישראל. היות שיהודי ארץ ישראל מייצגים את כלל העם היהודי וישיבתם בארץ תורמת לקירוב הגאולה, הרי שעל יהודי הגולה חלה החובה לתמוך בהם ולדאוג לצרכיהם. הכספים שגויסו היו מיועדים בראש ובראשונה לתלמידי-חכמים עניים, שהקדישו את חייהם לתפילה וללימוד תורה, אך למעשה היוו את מטה לחמם של קהילות שלמות.

עם עליית קרנה של בבל כמרכז תורה, חלה ירידה ניכרת של התמיכה הכספית בארץ ישראל. עם חידוש היישוב היהודי בארץ ישראל בימי הביניים, שהחל עם עלייתו של הרמב"ן לארץ ב-1267, התחדשה אף החלוקה. הצורך בחלוקה גבר היות שהלק גדול מהעולים לישראל היו מבוגרים וקשישים וגם בגלל המסים הכבדים שהוטלו על היהודים על ידי השולטים המוסלמים. המגבית בארצות הגולה בוצעה על ידי שליחים מיוחדים שנקראו בשם "שלוח" או "שד"ר" (שלוח דרבנן). התנאים של ימימ הביניים גרמו שהכסף התעכב שנים עד הגיעו לישראל או שנשדד או נגנב בדרך. דבר זה, יחד עם העובדה שהקהילה פטרה תלמידי חכמים מתשלום מסים, גרמה להגדלת החובות של הקהילה שנאלצה להגדיל את עול המסים המוטלים על שאר הציבור היהודי (שלא הוגדרו כתלמידי חכמים). דבר זה הגביר את המתח והסכסוכים בקרב הקהילה היהודית בארץ הקודש ואילץ אותם להגביר יותר ויותר את זרם שליחת השד"רים לחו"ל. מחלוקת נוספת נוצרה בין הקהילה הספרדית והאשכנזית בירושלים בנושא חלוקת כספי החלוקה ביניהם. כתוצאה מכך עזבה רוב הקהילה האשכנזית את ירושלים, בתחילת המאה ה-17 ועקרה לטבריה, צפת וחברון. מאז הוזרמו כספי החלוקה ל-"ארבע ארצות הקודש" - ירושלים, טבריה, צפת וחברון.

איסוף הכספים השתכלל והוסדר במאה ה-17, כאשר נערכו מגביות מוסדרות והחלוקה הוגדרה על ידי רבני הארץ כחובה המוטלת על יהדות הגולה ולא כנדבה או מתת-חסד. רבנים אחרים כינו את איסוף הכספים כ"דמי פדיון שבויים" שנועדו להציל את הקהילה היהודית מהעול הכבד של המסים שהוטלו עליו על ידי השלטון הטורקי. אחת השיטות הנפוצות לאיסוף כספים הייתה באמצעות התקנת "קופת רבי מאיר בעל הנס" בבתי הכנסת, ואף בבתים. הכספים שנתרמו ונגבו הועברו לארץ ישראל ככל שנאספו. המונח "החלוקה" נטבע בסוף המאה ה-18. היישוב היהודי בארץ היה מחולק ל"כוללים" - קבוצות שנתגבשו לפי ארצות מוצא, ועסקו בגיוס תרומות בין יהודי ארץ המוצא. הכספים שנאספו חולקו בין חברי הכולל, ומכאן השם "כספי החלוקה".

בתחילת המאה ה-18 התיישבו שוב יהודים אשכנזים בירושלים עקב עליית הפלג השבתאי של יהודה חסיד לארץ עקב סכסוכים כספיים עם הקהילה הספרדית גם יהודים אלו נאלצו לעזוב את ירושלים בהשאירם חובות כבדים. גם קהילה אשכנזית נוספת של חסידי הגאון מווילנה שעלתה לירושלים במאה ה-19 לא נשארה שם זמן רב. בשנת 1786 הקימו קהילות אירופה את "ועד הפקידים והאמרכלים" כדי לרכז ולתאם את גיוס הכספים וחלוקתם בין הכוללים השונים בצורה מוסדרת יותר. 

עד תחילת העליות הציוניות בסוף המאה ה-19 היה רובו ככולו של היישוב בארץ ישראל ("היישוב הישן") סמוך אל שולחן כספי החלוקה, ותלוי בהם לחלוטין לקיומו. במשך רוב המאה ה-19 עסקו רבני ה"ישוב הישן" הספרדי והאשכנזי (המחולק ל"חסידים" ו"מתנגדים") בהשטלתות שד"ריהם על אזורי השפעה באירופה וצפון אפריקה (ומאוחר יותר גם באמריקה) ובהתקנת תקנות לגבי חלוקת אזורי ההשפעה. מאמצע המאה ה-19 החלוקה הפכה לממוסדת מאוד אך גם נוצרו בעיות חדשות. חלק מהכסף שנאסף על ידי קופות צדקה (ולא השד"רים) באירופה שימש גם לעזרה לקהילות היהודיות המקומיות, בעת הצורך. דבר זה גרם שרבני ירושלים תיקנו תקנה שכל הנוגע בכספי "מעות ארץ הקודש" למטרות אחרות, מתחייב בדיני נפשות. רבני היישוב הישן גם רדפו את תנועת חובבי ציון ורבניה על גיוס כספים למען ההתיישבות בארץ ולא למטרות רבני הכוללים. עקב אי סדרים בחלוקת הכספים, הוקמה באמסטרדם חברה שבראשה עמדו אנשי כספים יהודים שהכניסו סדר, רישום וחלוקה צודקת יותר בתהליך החלוקה. 

אנשי דור ההשכלה בגולה התנגדו נחרצות לשיטה זו של תמיכה ביושבי ארץ ישראל, בטענה שהיא מעודדת חיי תלות לא יצרניים ומפרידה בין קהילות ישראל. לשיטתם, מוטב היה לעודד עיסוק בפרנסות מכובדות כגון מלאכה וחקלאות. משה מונטיפיורי עסק רבות בניסיונות להקמת מפעלים להבראת כלכלתו של היישוב, וחברת כל ישראל חברים (כי"ח) יסדה את מקווה ישראל ברוח זו. גם בתוך היישוב קם דור צעיר, אלעזר רוקח מן הבולטים שבהם, שניסה לשנות כיוון ואורחות חיים לעבר עצמאות כלכלית המבוססת על יגיע כפיים, וכך נוסדו ראש פינה (בשמה דאז גיא אוני) ופתח תקווה. גם במספר שכונות יהודיות שהחלו נבנות מחוץ לחומות ירושלים החל משנות ה-70 של המאה ה-19 הונהגו עקרונות דומים. לגישה זו הצטרפו גם רבים מאנשי העליות הציוניות בסוף המאה ה-19 ותחילת המאה ה-20, אשר ראו בשיטה של כספי החלוקה אנטי-תזה לאידיאה החלוצית שלהם של יישוב ארץ ישראל על יסודות כלכליים בריאים. 

מסוף המאה ה-19 ואילך, הלכה וירדה מאוד חשיבותה של החלוקה והיא המשיכה להתקיים רק בקרב קהילה קטנה אנטי-ציונית, רובה בירושלים.
ראו גם
* שד"ר
* ועד פקידי קושטא 
* רוזני וילנה
* ועד שליחי הקהילות 
* ארגון הפקידים והאמרכלים של אמסטרדם
* כולל שומרי החומות
* כולל חב"ד
* כולל חיבת ירושלים
* כולל הולנד ודויטשלנד

לקריאה נוספת
* מאיר מנחם רוטשילד, "החלוקה", ירושלים: הוצאת ראובן מס, תשמ"ו 1986.
* אריה מורגנשטרן, השיבה לירושלים - חידוש היישוב היהודי בארץ ישראל בראשית המאה ה-19, ירושלים: הוצאת שלם, ה'תשס"ז
* יעקב ברנאי, יהודי ארץ-ישראל במאה הי"ח בחסות פקידי קושטא, ירושלים: הוצאת יד יצחק בן-צבי

קישורים חיצוניים
* 
*
* 
* 


 
 
סוציולקט הוא מושג בלשני המתייחס לשפה המדוברת על–ידי קבוצה חברתית, מעמד חברתי, או תת-תרבות בתוך חברה. הוא שונה מניב בהיותו מיוחד לקבוצת אנשים, לא לאזור. חלק מהסוציולקטים עשויים להיות ניבים בעלי מעמד רם או האידיולקט, שהוא זן השפה של פרט מסוים.

ראו גם
* בלשנות חברתית
* ז'רגון
* עגה



אידיולקט (מיוונית, ŗɗٗ٠ו־ݗʗ֗ߩ הוא מושג בלשני המתייחס לווריאנט שפה הייחודי לפרט מסוים. האידיולקט בולט בדפוסים של בחירת מלים ודקדוק, או מלים, ביטויים או ניבים לשוניים הייחודיים או אופייניים לפרט מסוים. לכל פרט יש אידיולקט, המאופיין בקיבוצים חוזרים ונשנים של מלים הייחודיים לו. אידיולקט עשוי לעתים קרובות לכלול גם סוגים של אקולקט—דיאלקט הספציפי לבית או משפחה מסוימת. 

לרוב, האידיולקט של אדם אינו כה בולט בחזרותיו עד שאחרים מבחינים בו על–נקלה, אך במקרים מסוימים, ישנם אנשים המאמצים ביטויים וחוזרים עליהם פעמים רבות עד כדי כך שהם הופכים לחלק מכינויים. דוגמה מפורסמת אחת היא ארנסטו צ'ה גווארה, ששמו האמצעי, "צ'ה", הוא כינוי המבוסס על חיבתו לשימוש במילה "צ'ה". בישראל, זכור שר האוצר יגאל הורביץ שהאידיולקט הבולט שלו זיכה אותו בכינויי לוואי כמו "אין לי" ו"משוגעים, תרדו מהגג". 


אקולקט (הלחם של המילה היוונית oikos, בית, ו"דיאלקט") הוא נאולוגיזם בלשני המתייחס לוריאנט שפה האופייני למשק בית מסוים. לרוב, מתפתח אקולקט מתוך אידיולקט, שפה הייחודית לפרט מסוים, של אחד החברים במשפחה ומתפשט לפרטים אחרים במשק הבית. האקולקט כולל בדרך כלל מילים וביטויים ייחודיים, או הענקת משמעות ייחודית לביטויים, באופן שאינו שגור בקהילה או במשפחות אחרות. 




פרוש זהוב Carduelis סוג ממשפחת הפרושיים בעל מינים רבים בעולם.
בארץ ישראל נפוצים המינים הבאים:
*ירקון Carduelis chloris 
*חוחית Carduelis carduelis
*חורפי Carduelis spinus
*תפוחית מצויה Carduelis cannabina
*תפוחית שחורת סנטר Carduelis flammea (זוג יחיד נצפה בארץ ישראל)

קישורים חיצוניים



 


בלון הוא כלי העשוי בדרך כלל מגומי ומשמש לקישוט, משחק, פרסום אירועים מיוחדים ומטרות אחרות. כיום בלונים נמכרים במגוון גדלים, צורות וצבעים, ואף בדמותן של חיות ושלל גיבורי ילדים.

שימושים

הבלון בעיקר משמש כקישוט בימי הולדת, ניתן לקשור מספר בלונים יחד בעזרת הפיות שלהם. 
בדרך כלל ממולא הבלון באוויר המוכנס לתוכו בעזרת הפה או בעזרת משאבה, אפשר גם למלא בלונים בגז הליום כדי שירחפו באוויר.

בלונים משמשים גם לפרסום. בראשית שנת 2007 נחתו בלבנון בלוני פרסום של עיתון העיר, והטלוויזיה של חזבאללה טענה שהם מכילים גז רעיל.

ייצור

הבלונים מיוצרים בדרך כלל משרף ההוואה הברזילאית - לטקס.

בתהליך הייצור, מוסיפים ללטקס חומרים מייצבים, שמנים, מים ופיגמנטים המקנים לבלונים את צבעם. לאחר מכן התערובת מועברת למכל פתוח שבו תבניות מיוחדות נטבלות בתערובת ומקנות לבלון את צורתו הסופית. לפני הטבילה בלטקס התבניות מצופות בחומר מעבה הגורם ללטקס להצמד לתבנית. החומר מורכב מחנקת סידן וממס על בסיס מים או כוהל. כדי ליצור בלון איכותי עובי דופן הבלון צריך להיות שווה בכל חלקיו. על מנת להבטיח זאת, הבלון משנה את כיוון ראשו כמה פעמים ומסתובב על צירו כדי לשמור על אחידות עובי הדופן.

סימון הבלון
לכל בלון ארוך יש סימון שמגדיר את גודלו ואת החברה שמייצרת אותו. הסימון מורכב מאות ומספר, לדוגמה: "260Q" - הספרה הראשונה היא ההיקף של הבלון באינצ'ים כאשר הבלון מנופח, בדוגמה שלעיל היקף הבלון הוא שני אינצ'ים (בערך 5 ס"מ). שתי הספרות הבאות מייצגות את אורך הבלון באינצ'ים כאשר הבלון מנופח לכל אורכו, בדוגמה אורך הבלון הוא 60 אינצ'ים (בערך 152.4 ס"מ). האות שבאה אחרי הספרות היא האות הראשונה בשם החברה שייצרה את הבלון, בדוגמה האות Q מתייחסת לחברת Qualatex.

סימון חבילת בלונים
לרוב בלונים נמכרים בשקיות, כדי לחסוך בעלויות הייצור אין הבדל בין עטיפות של צבעים או סוגים שונים של בלונים. היצרנים מעדיפים להשתמש באותה שקית לכל סוגי הבלונים ומבדילים בין הסוגים בעזרת סימון הדומה לסימון הבלון, הסימון מודפס על השקית לפני המילוי. סימון אופייני נראה כך:

*260Q traditional asst. 100ct

בתחילתו של כל סימון מופיע סימון סוג הבלון. בדוגמה שלעיל אחרי הסימון מופיע סוג החבילה והצבעים בה, במקרה שלעיל מופיע הכיתוב tradtional asst ה- traditional (מסורתי) מעיד שהצבעים בחבילה הם הצבעים הרגילים וה-asst. הוא קיצור של המילה assortment (אוסף), משמע, החבילה היא אוסף של הצבעים הרגילים. בסוף הסימון מופיע כיתוב המעיד על כמות הבלונים בחבילה - 100ct , ה-ct הוא קיצור המילה count (ספירה) והמספר לפניו הוא מספר הבלונים בחבילה. הסימון בדרך כלל מופיע על ריבוע לבן בחבילה.

גדלים נפוצים
גדלים נפוצים של בלונים ארוכים:
* 160 - לפעמים מכונים "ספגטי"
* 260 - הבלונים הנפוצים ביותר
* 321 - ידוע גם בשם "גוף דבורה" (bee body) כי קצה הבלון צבוע בשחור. בעיקר משמש להכנת דבורים וציפורים.
* 350
* 646 - בלונים הבאים בעיקר בחבילות של 50 ולא של מאה.

היסטוריה של הבלון
כבר בתרבויות הפרהקולומביאניות באמריקה ובתרבות הסינית העתיקה אנו רואים סוג עתיק של בלון שעשוי מעור וממולא באוויר. בלון זה היה דומה יותר לכדור כיוון שלא היה לו חוט. הציוויליזציות האלו: יפן, סין ותרבויות אמריקה הקדומות היו הראשונות להמציא ולפתח את הבלון. יותר מאוחר הומצא בלון הגומי הראשון שנקרא הבלון של פאי וב-1709 הוצג לראשונה לחצר המלכות הפורטוגזית. אך רק ב-1847 הומצא בלונדון על ידי ג'י. ג'יי. אינגרם בלון שרף הגומי המודרני כפי שהוא מוכר כיום. ייצורם ההמוני של הבלונים החל ב-1930.

ראו גם
* כדור פורח

קישורים חיצוניים

* - "גליליאו צעיר" (2009).


 

אוניברסיטת ברנדייס היא אוניברסיטה אמריקאית פרטית. האוניברסיטה הוקמה ב-1948, והיא ממוקמת בפינה הדרום מערבית של וולת'ם שבמדינת מסצ'וסטס, 14 ק"מ מערבה מבוסטון. אף שמדובר באוניברסיטה קטנה וצעירה יחסית (בפרט בהשוואה לאוניברסיטאות ליגת הקיסוס), היא נהנית מיוקרה אקדמית רבה.  האוניברסיטה נקראת על שם לואיס דמביץ ברנדייס, משפטן אמריקני והשופט היהודי הראשון שהיה חבר בבית המשפט העליון של ארצות הברית. 

ב-2010, היו רשומים באוניברסיטה כ-3,300 סטודנטים לתואר ראשון וכ-2,100 סטודנטים לתואר שני ושלישי. בשנה זו פעלו באוניברסיטה כ-560 חברי סגל אקדמי.

נכון ל-2006, כמחצית הסטודנטים הלומדים באוניברסיטה היו יהודים. רוב מוחלט של התורמים יהודים אף הם. בקמפוס של האוניברסיטה שוכן המרכז הלאומי לקולנוע יהודי.

נשיא האוניברסיטה הוא פרדריק לורנס. נשיאה הקודם (2010-1994) היה יהודה ריינהרץ, אשר נולד בחיפה וקיבל דוקטורט מברנדייס ב-1972. 

חברי סגל בולטים (בעבר ובהווה)
*ליאונרד ברנשטיין - מלחין ומנצח.
*כנאן מאקייה
*אנג'לה דייויס
*דניס רוס - שליחו של ביל קלינטון למזרח התיכון.

בוגרים בולטים
*תומאס פרידמן
*אבי הופמן
*גייר הארדה
*אדוארד ויטן

קישורים חיצוניים
* (אנגלית)



 
 
אגרונומוס היה תואר המפקח על המידות והמחירים בשווקים. מקור המשרה הוא ביוון הקלאסית שם המשרה הייתה קיימת במספר פולייס, לאחר כיבושיו של אלכסנדר מוקדון במזרח המשרה נעשתה נפוצה גם בתקופה ההלניסטית והמשיכה להתקיים לאחר כיבוש המזרח על ידי רומא העתיקה.

המשרה מוזכרת גם בגמרא. האגרונומוס היה בעל סמכות להעניש ולהלקות את מעוותי המידות והמחירים. תפקיד האנגרומוס ככל גם את בדיקת איכות היין, הוא היה טועם מכוס היין ובודק את טיבה. אחד מהידועים שבאגרונומוסים היה רב ("אבא אריכא") שמונה על ידי ראש הגולה כדי למלא תפקיד זה בשוקי נהרדעא.

לתפקיד האגרונומוס הקפידו למנות אנשים בני מעלה: נקיי כפיים, ישרי לב, ושונאי בצע. אדם שנתגלה בו פגם הקשור לאחת המידות הנ"ל, היה נפסל למשרה זו, בגלל שהיה בה שדה פעולה רחב ונוח לעסקי שוחד.

מנהג הפיקוח על השווקים באמצעות אגרונומוסים הוא מנהג עתיק והיה מקובל, על פי עדות הגמרא, גם בארץ ישראל וגם בבבל. בירושלים לעומת בבל, האגרונומוס היה אחראי רק על המידות (ולא על המחירים). לפי דברי יוסף בן מתתיהו, שימש גם אגריפס הראשון, לפני שהיה למלך, במשרת האגרונומוס בשוק של טבריה.

שמות נוספים לאגרונומוס
* במדרשים: "אגרונימן" או "בעל שוק"
* בתוספתא: "איגראנמין"
* פירוש הערוך גורס: "אגרנומוס"
* לפי מילון יסטרוב: "אגרונימוס"
* בתלמוד בבלי: "אגרדמין" או "אגרדמים"
* בתלמוד ירושלמי: "אנגרמוס"

ראו גם
* אידיל



שבור הראשון (מלך בשנים 241 - 272) היה מלך פרס מהשושלת הסאסאנית לאחר מותו של ארדשיר. הוא נקרא בתלמוד "שבור-מלכא". שבור הראשון ניהל מדיניות מתונה בנושאי דת והעניק חופש פולחן לדתות השונות בממלכתו. הוא גם עמד בקשרים עם חכמי ישראל, והיה ידידו של האמורא שמואל.

אביו של שבור היה ארדשיר, שהקים את השושלת הסאסנית; ואמו, מירוד, הייתה ככל הנראה ממוצא פרתי. עובדה זו לא הפריעה לאב ולבן לפשוט על האימפריה הפרתית. ארדשיר, שראה בשבור את המוכשר בבניו, מינה אותו כיורשו עוד בחייו והוא מופיע ככזה בכתובות בנקש א-רג'ב ובפירוזבאד. באוסף החוקים של מני נכתב שב-240 ארדשיר כבר מלך יחד עם בנו. באגרת שכתב גורדיאנוס השלישי לסנאט (משנת 242 קיימת התייחסות ל"מלכים הפרסיים" (ברבים). גם המטבעות מן התקופה מעידים על כך ששבור מלך תקופה מסוימת - לפני תחילת כהונתו הרשמית ולאחריה - יחד עם אביו. 

בימיו של שבור הראשון הגיעו היחסים עם האימפריה הרומית לשפל חדש והוא יצא נגדם למלחמה. במשך אותה מלחמה נחל הצבא הרומי כמה תבוסות, ובהן מפלה צבאית חמורה שנסתיימה בשביו של הקיסר ולריאנוס. במהלך מלחמה זו נבזזה סוריה ונכבש חלק מאסיה הקטנה מידי הרומאים. המקור העיקרי למלחמה זו הוא כתובת חקוקה הידועה בשם "Kaba of Zoroaster" שנתגלתה בשנת 1936 בבית אבנים סמוך לפרספוליס. הכתובת, וליתר דיוק התעודה, נכתבה בכמה שפות: פהלווית (פרסית-פרתית), פרסית חדשה ויוונית. התעודה מספרת על שלושה מסעות מלחמה של שבור הראשון נגד הרומאים:

# מסע מלחמה ראשון שנתקיים בראשית מלכותו של שבור הראשון בשנים 242-244 לספירה, בין גורדיאנוס השלישי לצבאו של שבור הראשון. מסע המלחמה הסתיים בניצחונו של שבור.
# מסע מלחמה שני שבו ניצח שבור הראשון את הרומאים ואף כבש ערים חשובות בסוריה.
# מסע מלחמה שלישי ואחרון של שבור הראשון שהתקיים באחד השנים של 245-247, ובאותה המלחמה שבה שבור את הקיסר ולריאנוס, וכבש את סוריה ורוב אסיה הקטנה. המשך כיבושיו נפסקו על ידי צבאות תדמור.

קישורים חיצוניים
* 




קיליקיה הייתה חבל ארץ בקצה הדרומי של אסיה הקטנה, הגובלת עם קפדוקיה מצפון. חלקה המערבי של קיליקיה צורף לאימפריה הרומית החל בשנת 102 לספירה. בשנת 67 לפנה"ס סיים גנאיוס פומפיוס מגנוס את תפקידו כקונסול ויצא במינוי מיוחד של הסנאט הרומי להילחם בשודדי הים ששרצו בים התיכון. הוא עקב אחריהם עד למעוז כוחם העיקרי בקיליקיה, ושכנע רבים מהם להיכנע לו בהבטחת חנינה. פומפיוס הפך את קיליקיה לפרובינקיה רומית שבירתה בטרסוס וארגן מחדש את גבולותיה שכללו את כל החוף הדרומי של אנטוליה. רבים משודדי הים שנכנעו לפומפיוס יושבו בעיר סולי, סמוך למרסין של ימינו, ושמה שונה לפומפיופוליס (Pompeiopolis).


'

תדמור (Palmyra) הייתה עיר קדומה, המוזכרת בתנ"ך; כיום בשטחה של סוריה. העיר הוקמה בנווה מדבר ושימשה תחנה חשובה לשיירות סוחרים בנתיבות המסחר הבינלאומי דוגמת דרך המשי, ובעיקר בין האימפריה הפרתית לבין האימפריה הרומית.

היסטוריה
העיר תדמור מוזכרת בטקסטים קדומים כנקודת ציון במדבר. המלך תגלת פלאסר הראשון האשורי ציין בכתובת ניצחון כי ניצח את הארמים בעיר תדמור בשנת 1110 לפנה"ס. אולם, רק במאה הראשונה לפנה"ס החלה התפתחות משמעותית בעיר והחל מתקופה זו נתגלו ממצאים ארכאולוגים שונים, לרבות כתובות שונות.

בתנ"ך מסופר על העיר תדמור כי נבנתה על ידי שלמה המלך.  כך עולה גם מכתביו של יוסף בן מתתיהו. כיום, מקובל על החוקרים כי הכוונה המקורית בספר מלכים הייתה לעיר תמר שבמדבר יהודה, ובשל טעות עריכה שהשתרשה, נוצרה האגדה לגבי הקשר בין שלמה המלך לעיר תדמור. בהקשר זה, נראה כי עורכי המקרא הכירו את שמה הלטיני של העיר תדמור - Palmyra, המקושר לעץ התמר ויצאו מנקודת ההנחה השגויה שהטקסט המקורי על שלמה המלך התייחס לעיר תדמור.

המערב נחשף לעיר תדמור בשנת 41 לפנה"ס, כאשר מרקוס אנטוניוס פשט על העיר בניסיון לבזוז את אוצרותיה. זמן קצר לאחר מכן, נכנסה העיר תדמור רשמית לאזור ההשפעה הרומי, לאחר דחיקת האימפריה הפרתית מהאזור. נראה כי בשלב זה לא נפגעה העצמאות של עיר והיא נותרה עצמאית עוד כמאה שנים.
במאה הראשונה לספירה ההשפעה הרומית התחזקה בעיר תדמור והתבטאה, בין היתר, בהקמת סנאט והצבה של כוחות צבא, לשם סיוע בהגנה על שיירות הסוחרים שעברו בעיר.

הקיסר אדריאנוס זכה דווקא לתהילת עולם במקורות התדמוריים והוכר על ידי התושבים כמייסדה השני של העיר. אדריאנוס ביטל את מדיניותו של הקיסר טריאנוס במזרח, וכונן שוב יחסי שלום עם האימפריה הפרתית, שאיפשרו לעיר תדמור ליהנות שוב משיירות הסוחרים שעברו בשטחה.

החלשותה של האימפריה הרומית בראשית המאה השלישית, הביאה לכך שהאימפריה הססנית התפשטה מערבה ואיימה על הפרובינקיות הרומיות במזרח. אחד ממנהיגי העיר תדמור, ספטימיוס אודינטוס שהמליך את עצמו למלכה, מונה כנציב הפרובינקיה הרומית סוריה-פיניקיה. ספטימיוס אודינטוס הנהיג את צבאו לניצחונות רבים על האימפריה הססנית, עד לניצחון מכריע על המלך הססני שבור הראשון. כתוצאה מכך, ספטימיוס אודינת זכה לתהילה רבה באימפריה הרומית ואף זכה לתואר "מתקן כל המזרח" שהיה שמור לקיסרים.

בשנת 267 נהרג ספטימיוס אודינטוס במהלך ריב משפחתי. בנו של ספטימיוס אודינטוס ירש להלכה את אביו, אך למעשה, אמו המלכה זנוביה היא זו ששלטה בעיר ובצבא.

המלכה זנוביה וצבאה ניצלו את הכוח הרב שהיה בידיהם ואת חולשת האימפריה הרומית והאימפריה הססנית והכריעו בתוך שנתיים את הפרובינקיות הרומיות במזרח והעמידו אותן תחת שלטון העיר תדמור.

הקיסר הרומי אורליאנוס שהצליח לייצב את השלטון המרכזי ברומא, התפנה גם לחסל את האיום ממזרח. לאחר מספר ניצחונות צבאיים, נכבשה העיר תדמור והמלכה זנוביה, שניסתה להימלט נתפסה. אורליאנוס שב לרומא כמנצח, לאחר שהשאיר חיל מצב בעיר תדמור. בדרכו חזרה, נודע לאורליאנוס  כי תושבי תדמור התקוממו וחיסלו את חיל המצב. אורליאנוס שב על עקבותיו, כבש שוב את העיר והפעם הורה לחייליו להחריבה. על סופה של המלכה זנוביה לא ידוע בוודאות, אם כי לפי אחת הסברות היא זכתה לסיים את חייה בשלווה בוילה בטיבולי.
יש הטוענים כי זנוביה רימתה את אוריליאנוס, הזמינה אותו למשתה ובמהלכו הרעילה אותו.
במיתולוגיה הקדם מוסלמית של תדמור יש שני אלים תאומים בשם ארסו ואזיז. אזיז הוא האל של כוכב השחר וארסו הוא האל של כוכב הערב. שני האלים מתוארים כרוכבים על גמל. 

המקורות לחקר העיר תדמור
המקורות ההיסטוריים אודות העיר תדמור מצומצמים, ונכתבו על ידי סופרים רומים, בדרך כלל תוך התייחסות למעשיהם של קיסרים רומים במזרח. לא נתגלו עד כה טקסטים ספרותיים של תושבי העיר תדמור.
מקורות ארכאולוגים מצויים אודות העיר תדמור בשפע יחסי, בעיקר בכתובות. הכתובת המפורסמת ביותר תוארכה לשנת 137 לספירה ובה נרשם בארמית בניב התדמורי ובתרגום ליוונית סעיפי החוק הקובעים את שיעור המס שייגבה מסחורות שונות שמועברות בעיר ואת המחירים לשירותים שונים שהוענקו בעיר לשיירות הסוחרים.

לקריאה נוספת
*אברהם קוסמן ואליעזר אייזיקוביץ, "ממלכת תדמור", משפחה, מוסף "קולמוס" 57.

קישורים חיצוניים
* 
*
הערות שוליים




המילה האחרונה היא תוכנית רדיו ישראלית המשודרת בימים א'-ה' בגלי צה"ל. התוכנית שודרה לראשונה ב-31 באוגוסט 1998. התוכנית עוסקת בנושאים אקטואליים, באופן שנון והומוריסטי לרוב. התוכנית משודרת כשעה בין 11 בבוקר ל-12 בצהריים כשבמהלכה משמיעים שני שירים.  שובאל פלח הוא העורך הראשי של התוכנית.

בתוכנית משתתפים בדרך כלל 2 נציגים מהצדדים הפוליטיים-דתיים: חילוני-דתי ; ימני-שמאלני.

מנחי התוכנית הקבועים כיום
* עירית לינור
* אברי גלעד
* ג'קי לוי
* קובי אריאלי 

מנחים קודמים ואורחים

פינות בתוכנית
במהלך השנים התפתחו פינות בתוכנית שבהם המאזינים מתבקשים להשתתף בהם בעזרת שליחת הודעה בפורום התוכנית.

* פינת "חידושי מילים", בה המאזינים מתבקשים לחדש מילה לחפץ, תופעה או קבוצה שאין לה שם עברי מוכר או שתיאורה עולה על 3 מילים (כגון "אנשים שנכנסים לצומת אף על פי שלא יוכלו לצאת ממנו בשל הפקק" - "חוסמי עורקים", וכדומה). בפינה הזאת חודשה המילה "שנקל" כשם למטבע החדש של 2 שקלים חדשים, והיא השתרשה בעם, למרות שלשנייקל צליל אשכנזי במיוחד ולכן הומצא גם הכינוי "שחשח" לאותו מטבע על ידי המאזינים דרך פורום התוכנית.

* פינת "שולחן חרוך", בה המאזינים מתבקשים לתת כללים ומוסכמות הומוריסטיים למצבים ותופעות מחיי היום-יום, שלרוב יש להם כללים חברתיים מוסכמים. למשל, ב"הלכות ביקור בירושלים וירושלמיות" לכבוד יום ירושלים... "חל איסור להקים גדר סביב אתרי בנייה ללא כרזות של הימין".

* פינת "ארון הקבצים היהודי", בה עומר בן-רובי סוקר את המוזיקה היהודית החדשה, וממליץ על אלבומים ואמנים הכוללים ביצירתם מרכיבים יהודיים ותורניים. בין הכוכבים הקבועים של הפינה ניתן למנות את אביתר בנאי, אתי אנקרי, ועוד.

בימי שלישי מצטרפים למגישים זמרים ו/או להקות שמבצעים שירים באולפן ומשתתפים בדיונים בנושאים העולים בתוכנית.

קישורים חיצוניים
* 
* בו ניתן להגיב לנאמר בתוכנית, להשתתף בפינות ולהאזין לתוכניות קודמות
* בו ניתן להוריד או להאזין לתוכניות
* 

הערות שוליים


 


בואינג 787 (מכונה גם Dreamliner וידוע גם בשם הקוד 7E7) הוא מטוס נוסעים סילוני רחב גוף שפותח ומיוצר על ידי חברת בואינג. מספר הנוסעים שניתן להטיס באמצעותו הוא בין 200 ל-350 (בהתאם לגרסה ולסידורי הישיבה). צריכת הדלק שלו נמוכה יחסית, בין השאר מפאת חומרים מרוכבים כגון סיבי פחמן ששימשו בבנייתו. ה-787 אמור להחליף את מטוס הבואינג 767 הוותיק, והראשון מסוגו הועבר לשירות סדיר בחברת תעופה בסוף חודש אוגוסט 2011 (לחברת אול ניפון איירווייז). טיסת הבכורה שלו נערכה ב-15 בדצמבר 2009.

תהליך הפיתוח
בסוף שנות התשעים, כשמכירות הבואינג 767 והבואינג 747 נחלשו, החברה החליטה לפתח שני דגמים חדשים של מטוסי נוסעים: דגם משופר של ה-747 (747-8), במטרה להתחרות באיירבוס A380, ובמקביל - מטוס מהיר ומתקדם במיוחד (כונה "סוניק קרוזר"), בעיצוב מהפכני. בעקבות פיגועי 11 בספטמבר 2001, משבר קשה מאוד פגע בחברות התעופה, ובמיוחד בחברות התעופה האמריקניות. המשבר הכלכלי הזה, בצירוף עליית מחירי הדלק, הוביל את חברת בואינג למסקנה שיש ביקוש למטוסים יעילים וחסכוניים בדלק, והיא החליטה לפתח את ה-7E7 במקום ה"סוניק קרוזר". בואינג הצהירה שהמטוס יהיה חסכוני בצריכת הדלק בשיעור של 20 אחוזים בהשוואה למטוסים מקבילים - בזכות המנועים החדשים, התכנון האווירודינמי והשימוש הרב בחומרים מרוכבים קלים ומערכות מתקדמות נוספות. אחד המאפיינים העיקריים - מערכות חשמליות חדשות יחליפו מערכות הידראוליות מיושנות.

מפרט
* הרכבה: במפעל בואינג באברט, וושינגטון, שיעסיק כ-1,000 עובדים.
* הנעה: שני מנועי טורבו-מניפה מתוצרת ג'נרל אלקטריק (ארצות הברית) או רולס-רויס (בריטניה).
* מהירות שיוט: כ-954 קמ"ש.
* טווח טיסה: 6,500 עד 16,000 ק"מ (בהתאם לגרסה).
* אורך: כ-56 מטר.
* גובה: 16.5 מטר.
* מוטת כנפיים: כ- 60 מטר.
* משקל מרבי: 164 עד 227 טון (בהתאם לגרסה).
* משקל העמסה: 16 טון.
* סייג רום: 13,000 מטר.
* מחיר בסיסי: 120 מיליון דולר (מחיר נמוך יחסית).

פרטים נוספים
חומרים מרוכבים: 80 אחוזים מהמטוס יבנו מחומרים מרוכבים מתקדמים וקלים. חלוקת המשקל לפי חומרים: מרוכבים 61 אחוזים, אלומיניום 20 אחוזים, טיטניום 11 אחוזים, ופלדה 8 אחוזים.

המפעל יוכל להרכיב מטוס שלם בכל שלושה ימים.

חלונות נוסעים גדולים במיוחד, בציפוי LCD (תצוגת גביש נוזלי) לשיפור תנאי הראות.

דחיסת האוויר לתא הנוסעים תתבצע באמצעות מערכת חשמלית, ולא באמצעות המנועים.

רשת נתונים מתקדמת, לשליטה על מערכות המטוס.

העיצוב הסופי של המטוס שמרני מאוד, בניגוד לעיצוב המקורי, שהיה קיצוני.

גרסאות
787-300
דגם לטווחים קצרים. יישא 290 נוסעים בשתי מחלקות (עסקים ותיירים), לטווח של 4,650-5,650 ק"מ בעומס מלא. דגם זה יתחרה בדגמים של איירבוס A300, איירבוס A310 ,A350 ובואינג 757-300/בואינג 767-200 בנתיבים אזוריים משדות תעופה בעלי מגבלות על גודל מטוסים היכולים להתחבר לשרוול העלאת נוסעים. גוף מטוס זה יהיה זהה לדגם 787-900 אולם יכיל חיזוקים כדי לאפשר המראות ונחיתות מרובות. מוטת כנפיו תהיה קצרה בכ-7.6 מטר מזו של דגם 787-900 והוא יהיה מצויד בכנפונים, זאת כדי להתאים למגבלות הגודל בשדות תעופה קטנים יותר, במיוחד ביפן.

טווח דגם זה מוגבל עקב הפחתת המשקל המרבי להמראה ל-163,290 ק"ג, עובדה המגבילה את כמות הדלק הנישאת במטוס לאחר העמסת הנוסעים ומטענם. בואינג מייעדת מטוס זה לנתיבים המקשרים בין ערים גדולות מאוד (מעל 5 מיליון תושבים) הנמצאות בקרבה יחסית, כגון לונדון וברלין, תל אביב ואתונה, ניו יורק ויוסטון, סידני ואוקלנד, טוקיו ושנגחאי, כמו גם ערים בהודו ובמזרח אסיה. 43 מטוסים מדגם זה הוזמנו על ידי שתי חברות תעופה יפניות המפעילות היום מטוסים מדגם בואינג 747-400. אולם, עקב עיכובים בייצור המטוס ביטלה חברת ג'פאן איירליינס את כל הזמנותיה לדגם זה ואילו חברת אול ניפון איירווייז ביטלה הזמנת שני מטוסים מתוך 30 מטוסים בהזמנה המקורית. המטוס תוכנן להיכנס לשירות בשנת 2010.

נכון לדצמבר 2011, הדגם ופיתוחו הקופאו עד להודעה חדשה.

787-800
הדגם הבסיסי והעיקרי, אורכו 57 מטר ומוטת כנפיו 60 מטר. טווח הטיסה הוא 14,200-15,200 ק"מ וזאת בהתאם למספר הנוסעים בו. במטוס 210 מושבי נוסעים בשלוש מחלקות (ראשונה, עסקים ותיירים). גרסה זו של בואינג 787 תהיה הראשונה להיכנס לשירות סדיר, וזאת בשנת 2010. בואינג מייעדת גרסה זו להחלפת מטוסים מדגם בואינג 767-200ER ו-767-300ER וכן להכניסו לנתיבי טיסות ארוכות שבהן אין כדאיות כלכלית בהפעלת מטוסים גדולים יותר. רוב הזמנות הדגם התקבלו לגרסה זו.

787-9000
דגם ארוך, ובו 250-290 מושבי נוסעים בשלוש מחלקות. טווח המטוס יהיה 14,800-15,750 ק"מ. המטוס מתוכנן להיכנס לשירות בשנת 2013.

קישורים חיצוניים

* וו. ג'יי הניגן, לוס אנג'לס טיימס,, nrg - על העיכובים בפרויקט בואינג 787




הכינוי תקופת הזוגות מכוון לתקופה של כמאתיים שנה בתקופת בית שני (בין המאה ה-3 לפנה"ס והמאה ה-1 לפנה"ס, ג'תק"ע - ג'תש"ע בערך), שבה ההנהגה הרוחנית של עם ישראל הורכבה מחמישה זוגות של תנאים בחמישה דורות עוקבים. על אף שהזוגות נחשבים לתנאים, יצר מחקר התלמוד בידול ביניהם ובין התנאים, ומקובל להתייחס אליהם כאל תקופה נפרדת שקדמה לתקופת התנאים.

מקור השם
המילה זוג בעברית מציינת ריבוי של שני עצמים זהים. הכינוי ניתן לחכמים אלו שכיהנו במשותף כראשי הדור בדורות אלו, אחד כנשיא, ומשנהו כאב בית הדין של הסנהדרין.

הרקע ההיסטורי
התפקיד של אב בית הדין של הסנהדרין קדם לתקופת הזוגות. מינוי חכם לתפקיד נשיא היה חדש, והחל בתקופת הזוגות. בימי הדור הראשון לזוגות הצליחו מתיוונים להשתלט על משרת הכהן הגדול, ולמנות לה מתיוונים. לכהן הגדול היו תפקידים לצורכי פנים ולצורכי חוץ. החכמים מינו מקרבם נשיא נאמן לתורה, שיהווה אלטרנטיבה לתפקידי הכהן הגדול.

עם עזיבתה של הסנהדרין את לשכת הגזית 40 שנה לפני חורבן הבית (סנהדרין מא, א), ירד מעמדו של אב בית הדין. מכאן ואילך עמד הנשיא בלבד בראש חכמי התורה.

שמות הזוגות
רשימת הזוגות מופיעה במשנה מסכת אבות פרק א', בתוך רשימת ראשי החכמים שבתקופת בית שני:

# יוסי בן יועזר איש צרדה ויוסי בן יוחנן איש ירושלים.
# יהושע בן פרחיה וניתאי הארבלי.
# יהודה בן טבאי ושמעון בן שטח.
# שמעיה ואבטליון.
 לאחר שמעיה ואבטליון הנהיגו את העם תקופה מסוימת בני בתירה שהעבירו את ההנהגה להלל הזקן.
# הלל ושמאי. שמאי החליף חכם בשם מנחם שהיה בן הזוג המקורי של הלל, ולפי דברי המשנה (חגיגה ב, ב) "יצא מנחם, נכנס שמאי".

החכם המנוי ראשון בכל זוג כיהן כנשיא הסנהדרין, והשני כאב בית דין של הסנהדרין (משנה חגיגה ב, ב).

מחלוקת הסמיכה
על פי רש"י, הזוגות נחלקו במחלוקת הראשונה בתולדות ההלכה: הסמיכה על קרבן ביום טוב.. מחלוקת זו לא הוכרעה במשך כמה דורות, כאשר בכל דור נחלקו ביניהם הנשיא ואב בית הדין של אותו דור. יש אומרים שלנשיא או לאב בית דין יש "זכות וטו" על ההצבעה, ומכיוון שנחלקו בה הנשיאים עם אבות בתי הדין - לא הושגה הכרעה.

קישורים חיצוניים
* 
* בלקסיקון לתרבות ישראל
*, שעור מפי הרב אורי שרקי, מתוך הסדרה, אתר מכון מאיר. 

הערות שוליים




דן (דני) גילרמן (נולד ב-1944), שגריר ישראל באו"ם בין השנים 2003-2008. במסגרת תפקידו באו"ם כיהן כסגן נשיא עצרת האו"ם מטעם גוש מדינות המערב.

גילרמן נולד בתל אביב בשנת 1944 ואת לימודיו האקדמיים עשה באוניברסיטת תל אביב ובאוניברסיטה העברית.

גילרמן כיהן כמנכ"ל של מספר חברות ישראליות בתחומי הכימיה, המזון, החקלאות והטכנולוגיה. החל משנת 1985  שימש כיושב-ראש איגוד לשכות המסחר הישראלי. הוא היה חבר דירקטוריון הבנק הבינלאומי הראשון בישראל ודירקטור בבנק לאומי ובבנק ישראל, כמו גם במספר חברות ישראליות אחרות.

גילרמן היה חבר גם בוועדה המייעצת לראש הממשלה לענייני כלכלה וחברה ובוועדות ממלכתיות אחרות.

ביולי 2002 מונה גילרמן להיות השגריר ה-13 של ישראל באו"ם וב-1 בינואר 2003 נכנס לתפקידו. ב-13 ביוני 2005 נבחר להיות אחד מ-21 סגני נשיא עצרת האו"ם. גילרמן נבחר כנציג גוש מדינות "קבוצת מערב אירופה ואחרות" (WEOG). ישראלי שקדם לגילרמן בתפקיד סגן נשיא עצרת האו"ם היה אבא אבן בשנת 1952. גילרמן סיים את תפקידו כשגריר לאו"ם ביולי 2008.

נחשב למקורב לשמעון פרס ומונה לתפקיד השגריר באו"ם בתקופה בה פרס כיהן בתפקיד שר החוץ.

דן גילרמן נשוי לג'ניס, ואב לשני ילדים.

קישורים חיצוניים
*, באתר משלחת ישראל באו"ם
* עמיר קורץ ודיאנה בחור-ניר,, מוסף כלכליסט, 3 במרץ 2011


 
 
 
 

פונטוס הייתה ממלכה הלניסטית ומאוחר יותר פרובינקיה רומית, בצפון מזרח אסיה הקטנה במהלך העת העתיקה.

בימי קדם פונטוס חלשה על שטחים נרחבים בצפון מזרחה של אסיה הקטנה (כיום טורקיה) וגבלה בים השחור (אז נקרא "פונטוס אוקסינוס"), ממנו קיבלה את שמה. האזור שימש כמקור ראשי למחצבים בעת העתיקה, והיוונים הקימו בו מושבות לאורך חופיו. תחת שלטון פרס התפתח בחבל מעמד אצולה שהחזיק בנחלות גדולות, שאליו היו משעובדים ברמות שונות הכפריים באזור. 

הממלכה ההלניסטית הוקמה בעקבות מותו של אלכסנדר הגדול על ידי מיתרידטס הראשון מלך פונטוס, בנו של אחד הגנרלים של אלכסנדר. זמן מה אחרי הקמתה, אוחדה פונטוס עם קפדוקיה. פונטוס הייתה כנראה היחידה החזקה והדומיננטית במדינה החדשה, דבר שבחלקו ניתן להסיק מכך שהאזור החדש המשיך להיות ידוע רק כ"פונטוס". בשיאה כללה הממלכה גם חלקים מקולכיס, ביתיניה, פאפלגואניה וארמניה הקטנה, וכן חלקים נרחבים מיוון ואיי הים האגאי למשך זמן מועט. 

הממלכה התפרסמה בעיקר בזכות מלכה האחרון, מיתרידטס השישי, שהיה מאויביה המרים של הרפובליקה הרומית. מיתרידטס עלה לשלטון לאחר מאבקי ירושה מרים בינו לבין אימו ואחיו הצעיר בערך בשנת 111 לפנה"ס וזמן קצר לאחר מכן כבר פלש לחצי האי קרים על פי בקשת היוונים המקומיים, הביס את הסקיתים והוכתר למלך שם. במהלך מלכותו הגדיל את שטח ממלכתו עד למזרחה של יוון, ופתח בשלוש מלחמות כנגד האימפריה הרומית. מיתרידטס הובס סופית בשנת 64 לפנה"ס על ידי פומפיוס הגדול, תבוסה שלאחריה התאבד עקב פריצת מרד נגדו בהנהגת בנו.

בעקבות מותו, בנו, פארנקס השני, עלה לשלטון וניצל את מלחמת האזרחים הרומית כדי לנסות להחזיר שטחים לממלכתו. אחד הקרבות המפורסמים במהלך ניסיון זה היה קרב זלה ב-47 לפנה"ס, בו הניצחון הרומי היה כה מהיר עד שיוליוס קיסר סיכם אותו במילים "Veni, vidi, vici" (באתי, ראיתי, ניצחתי) אשר היו לאמרה ידועה. פונטוס הפכה לפרובינקיה רומית, ונפתח לפני הרומאים האגן המזרחי של הים התיכון (באותו מסע נכבשה גם ממלכת יהודה, סוריה וחלק מארמניה).

לאחר כיבושה חילק פומפיוס את המדינה בין גלטיה, ובין פרוביניקה חדשה שיצר, פונטוס וביתניה. הפרובניקיה החדשה הייתה פרובינקיה כפולה וחלקה המזרחי שמר על השם פונטוס. 
  
פונטוס הפרובינקיה הייתה ידועה בעיקר באוצרותיה ובפירותיה. התושבים המקומיים, תוך כדי ניצול מרבי של השטחים הפוריים של האזור, היו לנפחים מצטיינים ולספקי סוגי מתכות שונים ברחבי האזור. הכלכלה והיצוא המקומי היו למפורסמים בכל רחבי האימפריה, כשמסופר על ידי לוקולוס שהדובדבנים הראשונים הגיעו לאירופה מפונטוס. כמו כן, השוק המקומי היה עשיר במצרכים נוספים כגון יין, דבש, עצים וכדומה.

בשנת 36 לפנה"ס מסר מרקוס אנטוניוס את מזרח פונטוס לידי נסיך מקומי בשם פולומון, ויצר את ממלכת החסות פונטוס פולמוניאקוס. ממלכה זו שרדה כיחידה מדינית עצמאית עד לשנת 64, שנה בה סופחה לפרובינקיה גלטיה. מאות שנים לאחר מכן, בערך ב-295, תחת דיוקלטיאנוס, חולקה פונטוס מחדש לפרובינקיות חדשות, ולמעשה חדלה מלהתקיים כישות אחת.

בין המקורות הראשיים על ההיסטוריה ותיאור של חבל הארץ נמצאים כתביו של הגאוגרף סטרבון, יליד פונטוס.

תרגום יונתן בן עוזיאל ממקם את "ארץ שנער" המקראית כארץ פונטוס (בראשית י,י; יד,א).

ראו גם
* אסיה הקטנה בתקופה הרומית
* הרי הפונטוס


 
 


אנרגיית רוח היא האנרגיה הקינטית האצורה ברוח. מאנרגיה זו אפשר להפיק עבודה ולרתום את כוחה לביצוע מטלות שונות, כגון השטת סירות מפרש, הפעלת טחנות רוח והפעלת טורבינות חשמל.

מהי הרוח וכיצד היא נוצרת?

רוח היא תנועה של חלקיקי אוויר שנעים יחד בכיוון מסוים.

האטמוספירה המקיפה את כדור הארץ מהווה מעין משאבה גדולה המעבירה חום וחלקיקים של אוויר בין האזורים השונים שעל כדור הארץ.
שינויים בלחץ האוויר, ושינויים בטמפרטורת האוויר קובעים את כיוון הרוח ומהירותה. תופעה זו מושפעת על ידי תופעות אחרות על פני הקרקע למשל יערות, מדבריות, גושי מים גדולים, וגם בניינים.

זרמי ההסעה הבסיסיים נוצרים כתוצאה מכך שאנרגיית השמש מחממת את אזור קו המשווה יותר מאשר את הקטבים, ואז נוצר הפרש טמפרטורות גדול בין הקטבים לקו המשווה. כתוצאה מכך, אוויר חם באזור קו המשווה מתרומם מעל פני הקרקע, ואוויר קר יותר הבא מהקטבים תופס את מקומו. כך נוצרת התופעה של תזוזת האוויר. לתופעה זו אנו קוראים רוח.

בקנה מידה מקומי ולא גלובלי, נוצרת הרוח מהפרשים לוקליים בלחצים או בטמפרטורות, הגורמים לזרימת האוויר. רוחות כאלה, לרוב, אינן חזקות במיוחד. את מהירות הרוח ניתן למדוד בעזרת מד מהירות רוח (אנמומטר).

אנרגיה המופקת מרוח
אנרגיה המופקת מרוח היא אנרגיה שמנצלת את התנועה של הרוח בקו ישר (אנרגיה קינטית) וממירה אותה לאנרגיה זמינה (עבודה).
קיימות דרכים שונות לנצל את האנרגיה הזמינה, בהתאם לתוצאה הנדרשת.

דוגמאות:
* אנרגיה מכנית סיבובית - סיבוב הרוטור של טורבינת רוח, יכול להפוך גם לאנרגיה חשמלית באמצעות גנרטור המונע על ידי טורבינה.
* הנעת סירות מפרש - מבנה המפרש מאפשר לנצל את אנרגיית הרוח, כך שלמעשה אפשר להתקדם בכיוונים שונים אפילו כשהרוח נושבת בכיוון מסוים.
* מיזוג אוויר לבתים - שיטה שנוצלה החל מהזמן הקדום בתכנון מבנים בהם יכולה הרוח לזרום במסלולים מוגדרים.
* הפעלת טחנת רוח – האנרגיה הקינטית של הרוח מסובבת את גלגל הטחינה שטוחן את התבואה.
* הנעת כדורים פורחים – האנרגיה של הרוח יכולה להטיס כדורים פורחים. ידוע על אנשים שהקיפו את כדור הארץ בכדור פורח.
* דאייה - זרמי אוויר מאפשרים לציפורים ודאונים לדאות על פניהם ובכך לרחף בקלילות תוך חסכון באנרגיה.

יש שימושים נוספים לניצול אנרגיית הרוח.מהמדחפים של הרוח נותר חשמל.
אנרגיה מכנית סיבובית - סיבוב הרוטור של טורבינת רוח, יכול להפוך גם לאנרגיה חשמלית באמצעות גנרטור המונע על ידי טורבינה

הפקת חשמל באמצעות טורבינות רוח

רוב החשמל שמופק מאנרגיית הרוח מופק כיום באמצעות טורבינות רוח. טורבינות אלה מתחלקות לסוגים שונים:
* טורבינות ענק וטורבינות קטנות לסביבה עירונית או לשימוש כפרי
* טורבינות בעלות ציר אנכי וטורבינות בעלות ציר אופקי
* טורבינות יבשה וטורבינות רוח בים.

בעבר רוב הטורבינות היו בגודל בינוני והוצבו על היבשה. כיום יש עלייה בהתקנות של טורבינות ענק (70 מטר קוטר) המוצבות בים. 

שכלולים והמצאות לעתיד
יש תכנונים שונים לגבי היבט של הפחתת בעיות והורדת מחיר הפקת החשמל: טורבינות שקטות יותר, בעלות להבים קלים יותר, מערכות בקרה להפחתת בעיות תחזוקה, וכדומה.

יש גם תכנונים שמנסים להגיע לטכנולוגיות יעילות בהרבה. הללו כוללות, טורבינות ענק בעלות ציר אנכי, טורבינות רוח אווירי ועוד.

חגורת רוח, Windbelt, היא תכנון חדשני משנת 2007 להפקת אנרגיה מהרוח ללא סיבוב. שיטה זו אמורה להיות יעילה בהרבה בהשוואה לטורבינות רוח, והיא אמורה לפעול גם במהירויות רוח נמוכות יחסית. 

יתרונות וחסרונות בהפקת חשמל מאנרגיית הרוח

יתרונות
עלות הפקת חשמל נמוכה, עקב הניצול של אנרגיה זמינה חינמית. רוח איננה עולה כסף, ולא נדרש דבר כדי ליצור אותה. המקור לה הוא האנרגיה הסולארית (כשהאוויר מתחמם אוויר אחר תופס את מקומו ונוצרת רוח). העלויות העיקריות הכרוכות בהפקת החשמל מטורבינות רוח הן עלויות התכנון וההקמה של התחנות המבוססות עליהן. השקעה ראשונית זו יכולה להיות כדאית, כי התהליך ייצור החשמל והתפעול השוטף זולים יחסית לתחנות כמו תחנות כוח פחמיות או אטומיות. עקב פשטות המערכת כמות התקלות בה נמוכה יחסית למערכות אנרגיה אחרות, ואיננה תורמת משמעותית לעלות התחזוקה השוטפת.

יתרון נוסף הוא שאנרגיה חלופית זו אינה מזהמת את הסביבה ואינה מכלה מחצבים כמו תחנות כוח מבוססות דלק דוגמת פחם, נפט וגז טבעי. ההשפעות החיצוניות של ייצור חשמל בתחנות כוח הכוללות זיהום אוויר, נזק לבריאות, ניקוי כתמי נפט ודליפות אינן נכללות בדרך כלל בתחשיב מחירי החשמל (אולם החברה משלמת אותן בכל מקרה). הכללת הוצאות אלו בתחשיב מטה את הכף הכלכלית לטובת אנרגיית רוח.

ייצור חשמל מאנרגיית הרוח ברחבי העולם מקטין את ההשפעות השליליות של שימוש בדלק פחמימני לייצור חשמל. באירופה, המובילה בפיתוח אנרגיה מרוח, מקובלת הטכנולוגיה כחלופה מועדפת לשימוש באנרגיה גרעינית ובדלק פחמימני לייצור חשמל.

כיום במקומות רבים בעולם אנרגיית הרוח היא האמצעי הזול ביותר לייצר אנרגיה מתחדשת, בעולם מפותחים פתרונות רבים לחסרונות העיקריים של הפקת חשמל מאנרגיית הרוח. עלות הפקת האנרגיה הולכת וקטנה עם השנים בשל שימש בעיצוב טוב יותר של הטורבינות ובשאר המרכיבים. כמו כן מוקמות טורבינות שיכולות לנצל רוחות חלשות יותר באופן טוב יותר ועם פחות בעיות מכניות. כל הדברים הללו, יחד עם עליית מחירי האנרגיה גורמים לעלייה ניכרת בכמות האנרגיה המופקת מרוח בכל שנה.

חסרונות
הפקת חשמל מרוח מזיקה לסביבה פחות מייצור חשמל בתחנות כוח קונבנציונאליות, אולם חוות הרוח משפיעות על הסביבה בתוכה הן פועלות. המפגעים העיקריים המיוחסים לניצול האנרגיה של הרוח הם: רעש, פגיעה בנוף, בטיחות, פגיעה בבעלי חיים, קרינה אלקטרומגנטית, השפעה סביבתית של החומרים ואנרגיה ופגיעה בניצול קרקעות. החששות העיקריים הם מפני הרעש שיוצרים להבי טורבינות הרוח, הפגיעה בנוף והנזק לבעלי חיים. ישנו גם חשש לאוורור אזורי, כאשר הוצאת האנרגיה מן הרוח בכמות משמעותית, יכולה להשפיע על מיקרו-האקלים, במקומות אליהן האוויר היה זורם לפני הטורבינות. כמו כן טורבינות צריכות אתרים מתאימים בהן יש רוחות מתאימות, ואינן פועלות כאשר אין רוח.

להלן פירוט של החסרונות ופתרונותיהם:
* אגירת כוח חיסרון חשוב של ייצור חשמל מאנרגיית רוח נובע מהתלות המוחלטת בנשיבת הרוח. ניתן להתגבר על מחסור ברוח באמצעות תכנון מערכי טורבינות הרוח לפעולה בזמן שיא הביקוש. ביירה-מדסן, נשיא חברת טורבינות הרוח הדנית, MICON NEG, לדוגמה, טוען ש"צריכת האנרגיה בדנמרק מגיעה לשיאה בשעות אחה"צ של ימי דצמבר הקרים, וסביר להניח שבשעות אלו נושבת הרוח בעוצמה הרבה ביותר". חסרון זה קשור לנושא של אגירת אנרגיה לחשמל, שהופקה בעת שהרוח נשבה בחוזקה. מעריכים שטכנולוגיות עתידיות כגון גלגלי תנופה, או כמצברי ענק יפתרו בבוא הזמן את בעיית אחסון החשמל.
* חיסרון עיקרי נוסף הוא כמות התפוקה: נדרשות הרבה טורבינות על מנת להפיק חשמל בהספק של תחנת כוח שורפת-דלק גדולה. דבר זה עלול לצרוך שטח רב. הפתרונות הן בהקמת טורבינות יעילות יותר, שימוש בטורבינות ים או טורבינות גדולות מפיק אנרגיה רבה יחסית. יש יוזמות גם להקמת טורבינות בשטחים חלקאיים שממילא מנוצלים כבר ובהן הטורבינות אינן מפריעות במיוחד.
* רעש תנועת כנפי טורבינות הרוח מאופיינת כרעש מכני וכרעש אווירודינמי. הרעש המכני נגרם על ידי פעולת המערכת (גנרטור, מסבים) ועוצמתו מושפעת מגודל המערכת. הרעש האווירודינמי נגרם על ידי תנועת הלהבים באוויר, והוא תלוי בגודל הלהבים ובצורתם. ניתן להפחית את עוצמת הרעש האווירודינמי באמצעות התאמת צורת הלהבים. נכון ל-2007 יש מספר דגמים של טורבינות רוח עירוניות שקטות יחסית הודות לעיצוב מתקדם יותר. טורבינות מרוחקות ממקומות יישוב גורמות לפחות נזק לבני האדם, וטורבינות בים או בהרים שהם מקומות נידחים למדי גורמות מעט נזק באופן כללי.
* השפעה על בעלי כנף - השפעת טורבינות הרוח על בעלי כנף נחקרה במדינות המנצלות אנרגיה של הרוח. הנושא החשוב ביותר היה התנגשויות של ציפורים ושל עטלפים בטורבינות, אולם נבחנו גם ההשלכות על תזונת הציפורים וקינונן. הסכנה לציפורים צומצמה במידה ניכרת באמצעות הגדלת הלהבים והקטנת מהירותם, על מנת שייראו בעיני הציפורים במעופן. כמו כן הותקנו סולמות פנימיים וחיווט תת-קרקעי כדי למנוע קינון ציפורים על המתקנים.
* פגיעה בנוף שאלת הפגיעה בנוף היא סובייקטיבית מעיקרה, אבל את ההתנגדות הגדולה ביותר מעוררות חוות רוח הבולטות לעין באזורים גבוהים בהרים. חלק מהגורמים המשפיעים על המראה נתונים לוויכוח: המרחק מהמתבונן, מספר הטורבינות הנראות בשלמותן או בחלקן, סוג הטורבינות, גודלן וצבען, מספר הלהבים ומהירות סיבובם, תנאי האור וסידור הטורבינות באתר. בחינה אובייקטיבית של גורמים אלו יכולה לסייע להפחית את השפעות חוות הרוח על הנוף. טורבינות ים אינן משפיעות כמעט על הנוף או כלל לא (אם הן מרוחקות), ויש טורבינות עירוניות שהן בעלות עיצוב מעניין ואף אפשר להשתמש בהן לקישוט.
* הפרעה אלקטרו מגנטית טורבינות רוח גדולות קרובות למקומות יישוב עלולות לגרום להשראה אלקטרו מגנטית שמפריעה לציוד אלקטרוני ועלולה להיות מסוכנת לבריאות.
* חומרים רעילים להבי הטורבינה בנויים מחומרים מורכבים ולעתים קרובות מכילים דבק אפוקסי רעיל.
* מיקרו אקלים המערכת שואבת אנרגיה מן הרוח, ומחלישה אותו, כך שהאוויר מפסיק לזרום במסלול הטבעי שלו. דבר זה עשוי להשפיע על מידת האוורור במיני-אקלים האזורי, בייחוד באזורים בנויים הנמצאים בקרבת מקום.

עלות כלכלית
העלות הכלכלית של הפקת חשמל מטורבינות רוח ירדה במשך השנים. בתחילת שנות ה-80 המחיר הממוצע של הפקת חשמל עמד על כ-30 סנט לקילו-ואט-שעה. נכון לשנת 2005 המחיר הממוצע עומד על 5-3 סנט לקילו-ואט שעה. המחיר משתנה בהתאם למיקום ונתונים נוספים, ובהתאם לכך הטכנולוגיה היא ברת תחרות עם טכנולוגיות לא מתחדשות כמו נפט, פחם או אנרגיה אטומית. עם זאת ישנן הערכות שונות למדי לגבי עלויות של הפקת חשמל של גורמים שונים. (ראו לדוגמה עמ' 66)

לפי התאחדות הרוח האמריקאית מחיר הפקת האנרגיה ירד בכ-80% ב-20 השנים בין 1985 ל-2005.

עלות הפקת החשמל תלויה בגורמים הבאים:
* מהירות הרוח באתר- כמות האנרגיה שתופק היא ביחס לחזקה שלישית של מהירות הרוח באתר. כך למשל, אתר שמהירות הרוח הממוצעת בו היא 16 קמ"ש, יפיק 50% יותר אנרגיה בהשוואה לאתר בעל תכונות זהות (גודל הטורבינה וכדומה) שבו מהירות רוח ממוצעת של 14 קמ"ש.
* גובה הטורבינה מעל הקרקע - בגבהים גבוהים יותר יש רוחות מהירות יותר, ופחות מערבולות, דבר שמביא לכך שטורבינות גבוהות יותר מפיקות יותר חשמל.
* גודל להבי הטורבינה - טורבינות גדולות הן יעילות יותר. שטח חתך הרוח שהטורבינה מכסה (בטורבינות אופקיות) הוא דיסקה שתלויה בגדול הלהבים בריבוע (שטח מעגל). בשנות ה-80 היו מקובלות טורבינות בעלות להב של 10 מטרים, שהפיקו בממוצע 25 קילוואט. בשנות ה-2000 אורך הלהבים גדל פי 5, ל-50 מטר, והפקת החשמל גדלה ל-750 קילוואט, גידול של פי 55 בתפוקת האנרגיה השנתית, חלק מזה בגלל גידול של פי 25 בשטח החתך, וחלק מזה בגלל הגבהת התרנים וכתוצאה מזה ניצול רוחות מהירות יותר בגובה. כמו כן, בטורבינות אופקיות ככל שהלהבים גדולים יותר יש יחס טוב יותר בין שטח הלהבים לבין שטח התורן הנושא וכתוצאה מזה יש פחות מערבולות והפרעות.
* דגם הטורבינה ובטכנולוגיה בה יוצרה. ירידת מחירים בעלויות ושיפור הביצעוים של להבים, מערכות בקרה, הובילו לשיפור בביצועים.

בשנת 1981 טורבינת רוח עם להבים של 10 מטר הפיקה 25 קילוואט , בשנת 2000 טורבניה בעלת להבים של 75 מטר מפיקה 1,650 קילוואט. המחיר לקילוואט ירד פי 6.

* גודל חוות הרוח - חוות רוח גדולות יותר הן משתלמות יותר בשל החסכון בעלויות הקבועות שקשורות בפרויקט , וכן בשל חסכון בעלויות תחזוקה ותפעול. במהירות רוח של 18 מייל לשעה, חווה של 3 מגה ואט מפיקה חשמל בעלות של 5.9 סנט לקווט"ש, ואילו חווה בתפוקה של 51 מגה ואט מפיקה חשמל בעלות של 3.6 סנט לקווט"ש - ירידה של כ-40%.

* מיסים ותנאים מימון. מחקרים מראים כי פרויקטים שנבנו באופן פרטי או שנהנו מתנאים דומים לאלו של תשתיות גז יכלו להחזיר את עצמם במהירות רבה בהרבה

העלות והתפוקה מתחלקים לרכיבים הבאים:
* עלות ההתקנה - עלויות התקנה של מתקני רוח נחשבת גבוה למדי יחסית לטכנולוגיות כמו פחם או נפט, היא גדלה בטורבינות גדולות אך מאידך יש פיצוי בכך שהטורבינה מפיקה חשמל רב יותר.
* עלות התחזוקה והתפעול - תלויות בגורמים רבים, כגון האם הטורבינה בים או ביבשה, האם היא מותקנת בהרים או במישור וכו'. עלות זו נמוכה יחסית לטכנולוגיות כמו פחם או נפט ויקרה יחסית לאנרגיה סולארית, בעיקר זו של לוחות פוטו-וולטאיים.

התעשייה משקיעה מאמצים בנסיונות מחקר ופיתוח, הקשורים גם לתעשיית החלל והתעופה כדי להתייעל ולהוריד עלויות.

במדינות רבות מקובל לסבסד את המחיר על ידי מחירי עידוד והטבות שונות לייצור חשמל מאנרגיית רוח. הצידוק לכך הוא שהמחיר המלא של אנרגיות אחרות, לא מתחדשות, הוא למעשה גבוה יותר ממחיר השוק, ומכיל השפעות חיצוניות שליליות של זיהום אוויר, פליטות של גזי חממה ועוד. כמו כן, גם דרכי ייצור אחרות של חשמל, כמו נפט או פחם מקבלות סבסוד: בצורה של הוצאות ביטחוניות, חוקים לביטוח של מחלת הראה השחורה של כורי פחם, או ביטוח ממשלתי נגד תאונות שניתן לתעשיית הגרעין.

תפוקה עולמית

נכון לסוף שנת 2006 התפוקה העולמית של אנרגיית רוח עמדה על 74,233 מגה ואט, או כאחוז אחד מייצור החשמל העולמי. יש מדינות בהן אנרגיית הרוח אחראית לחלק משמעותי מהפקת החשמל שלהן, כמו דנמרק (20%), ספרד (9%) או גרמניה (7%). בין השנים 2000 ו-,2006 תפוקת החשמל העולמית גדלה פי 4.

ייצור החשמל באנרגיית רוח הוא כלכלי בעיקר באזורים מסוימים בעולם.

בספטמבר 2006 הודיעה חברת איווה וינדס (Iowa Winds) האמריקאית על הקמת פרויקט טורבינות רוח בעלות 200 מיליון דולר במדינת איווה, עם תפוקה של עד 300 מגה ואט חשמל.

בדצמבר 2006 אישרה הממשלה הבריטית את הקמתו של פרויקט טורבינות רוח ימיות בהשקעה של בהשקעה של 2 מיליארד ליש"ט (3.9 מיליארד דולר), שהוא הפרויקט הגדול בעולם לתקופתו. תפוקת החשמל של הפרויקט צפויה להגיע ל-1.3 ג'יגה ואט, שיסופקו על ידי 341 טורבינות מול חופיה הדרומיים של אנגליה, וכ-100 טורבינות יבשתיות. בשנת 2007 החליטה הממשלה הבריטית להגיע ליעד של 100% אנרגיה מטורבינות רוח, שיופקו מכ-7000 טורבינות

אירופה היא היבשת המובילה בעולם בתחום ניצול אנרגיית הרוח, המספק חשמל לכ-40 מיליון צרכנים ברחבי היבשת. לפי הערכת איגוד אנרגיית הרוח האירופי (EWEA), עד שנת 2020 נתון זה אמור לגדול ליותר מ-195 מיליון בני אדם - כמחצית מאוכלוסיית מערב אירופה.
בשנים האחרונות ארצות הברית וסין פורצות קדימה  וכנראה יתחרו על הבכורה העולמית גם בתחום זה.
שלושת המעצמות הנוספות בניצול אנרגיית הרוח: גרמניה ספרד והודו
חמשת הגדולות מפיקות 87,610 מגוואט שהם 72.29% מתפוקת אנרגיית הרוח בעולם נכון לסוף 2008.

הפקת אנרגיית רוח בישראל
פוטנציאל הפקת חשמל מאנרגיית רוח בישראל נאמד בין 600 מגה ואט ל-1,000 מגה ואט.

בסוף 1980 נוסדה תוכנית ניצול אנרגיית הרוח בישראל על ידי משרד האנרגיה והתשתית. התכנית הובלה ע"י הרפרנט ד"ר משה דן הירש בשת"פ של וועדת ההיגוי לניצול אנרגית הרוח בישראל בה היו חברים ממשרד האנרגיה והתשתית, השירות המטאורולוגי, האוניברסיטה העברית, קמ"ג, חברת החשמל, הטכניון, המכון הביולוגי.. במסגרת התוכנית בוצעו פעולות של איתור אתרים לטורבינות רוח וחוות רוח בהן הקמת טורבינות רוח כמתקני הדגמה בשת"פ עם גורמים שונים (מפעל ישקר במעלות, קיבוץ מעלה גלבוע, חברת חשמל בגוש שגב בגליל, ישוב בית יתיר, החברה לפיתוח יו"ש עם חברת פז ליד היישוב אלון מורה) ופעולות הכנה לרישוי שונות (בוועדות תכנון ובניה, מינהל מקרקעי ישראל, צה"ל, רשות שמורות הטבע, משרד הפנים, חברת החשמל) כשלב מקדים להקמת חוות רוח, מחקר ופיתוח והתחברות לרשת החשמל. ב- 1982 יוזם לראשונה במסגרת התוכנית, ע"י הרפרנט ד"ר משה דן הירש, צעד מהפכני של אפשרות לייצר חשמל באופן פרטי ולמכור אותו לרשת חברת החשמל. כתוצאה מכך נוצר תחום "יצרני חשמל פרטיים" בישראל אשר זכה להכרה במהלך 1985 עבור אנרגיות מתחדשות וחלופיות יעילות. פרויקט טורבינת רוח הדגמה בהר בני צפת שליד אלוני הבשן ברמת הגולן היה הראשון שהוכר כ"יצרן חשמל פרטי". הפרויקט הוקם בשת"פ של אגודת המים "מי גולן" של ישובי רמת הגולן עם סיוע של משרד האנרגיה והתשתית. במסגרת הפרויקט הוקמה באתר טורבינת רוח של חברת Vestas בהספק של 55 קוו"ט, שפעלה היטב במשך 10 שנים והוכיחה כי ניתן לנצל את אנרגיית הרוח בארץ באופן כלכלי.האגודה שולבה על ידי משרד האנרגיה והתשתית בתוכנית ניצול אנרגיית הרוח ב- 1984 ופעלה מאז בסיוע צמוד של המשרד (כספי, טכני, הדרכה, הנחיה) לקידום הניצול של אנרגיית הרוח ברמת הגולן. כעבור מס' שנות פעילות מכרה אגודת המים "מי גולן" את זכויותיה (בגין השקעתה בפעילות) ואת חובתה כלפי משרד האנרגיה והתשתית לקידום הפעילות בפיקוח והנחיית המשרד (בגין הסיוע שקיבלה מהמשרד) לחברת "מסד בע"מ" אשר לאחר זמן מה שינתה את שמה לחברת "מי גולן אנרגיית רוח בע"מ"

בישראל פועלות כיום טורבינות רוח ברכס חזקה (תל עסניה) שברמת הגולן ליד היישוב אלוני הבשן, ובגלבוע ליד היישוב מעלה גלבוע.

החל מסוף 1986 ועד 1993 קיימה חברת "מי גולן אנרגיית רוח" יחד עם משרד האנרגיה, מחקר בנושא ניצול תנאי החל משנת 1993 מפעילה החברה חוות הרוח "בשנית 1" שממוקמת בתל עסניה (בשנית בערבית) ברמת הגולן. החווה היא בעלת כושר ייצור של 6 מגה ואט. החווה כוללת 10 טורבינות רוח בעלות ציר אופקי, בקוטר להבים של 36 מטרים מתוצרת אוסטרית, ויש לה, לטענת החברה, ניצולת גבוה מבחינת שמישות - (כלומר משך הזמן שבו התחנה פועלת ואינה בטיפולי תחזוקה) - מעל 95% שהוא נתון גבוה יחסית לטורבינות בארצות הברית ולמתקני חשמל קונבנציונלים של חברת החשמל.

בשל התנגדות רשות שמורות הטבע, הוגבל מספר הטורבינות באתר לעשר בלבד, למרות שניתן להציב בו מספר כפול. גם חברת החשמל הטילה מצידה הגבלות על ההספק הכולל של תחנת הכוח.
בעקבות הכנסת "פרמיה עבור אנרגיה נקיה" של משרד התשתיות ועליית מחירי הדלק בכוונת החברה להגדיל את תפוקת החווה ל-12 מגה ואט על ידי הגבהת תרנים ומעבר לטורבינות מדגם מתקדם יותר..

מתוכננת בניה של חוות טורבינות ברמת סירין בגליל. וכן נשקל פרויקט של 400 מגה ואט ברמת הגולן על ידי חברת הטורבינות AES האמריקאית וחברת מי גולן, בהשקעה של 600 מיליון דולר.

ראו גם
* רוח
* תחנת כוח
* חשמל
* אנרגיה

קישורים חיצוניים
* אבי זעירא,, אתר nrg
* רונית מורגנשטרן,, אתר nrg
* תוכנית ניצול אנרגיית הרוח בישראל נוסדה במשרד האנרגיה והתשתית בסוף1980
* דוידסון אונליין - מאגר מדע: סרטון עם הסברים.

הערות שוליים


 
 

 קווין פטריק סמית' (באנגלית: Kevin Patrick Smith; נולד ב-2 באוגוסט 1970) הוא שחקן, תסריטאי, במאי קולנוע וכותב ספרי קומיקס אמריקאי.

סרטיו מפורסמים בזכות דיאלוגים וראיית עולם ייחודיים, למרות שלעתים נמתחת ביקורת על ההומור הגס והחובבניות הטכנית של הסרטים. מיקום העלילה ברוב סרטי סמית' הם במדינת הולדתו, ניו ג'רזי, והם עתירי אזכורים מתרבות הפופ, עם דגש מיוחד לספרי קומיקס ומלחמת הכוכבים.

ביוגרפיה
סמית' נולד וגדל ברד בנק, ניו ג'רזי והאווירה התרבותית של ניו ג'רזי השפיעה רבות על סרטיו. כנער מתבגר הוא השתתף בסדנה לכתיבה יוצרת, ממנה נשר. הוא נרשם גם לבית ספר לקולנוע של ונקובר, אך עזב גם את בית ספר זה לאחר חודשים ספורים.

לאחר מכן, השיג סמית' עבודה בתור מוכר במינימרקט, שממנה שאב השראה לסרטו הראשון "מוכרים בלבד". לאחר שאספו $27,000 מהוריהם, הלוואות ומכירת אוסף ספרי הקומיקס של סמית', הוא וחברו מבית הספר לקולנוע של ונקובר, סקוט מוז'ייר החלו בהכנת הסרט בשחור-לבן המספר על חוויותייהם של שני בטלנים בני עשרים ומשהו העובדים במינימרקט. סמית' וחברו נעזרו בחברים ושחקנים מקומיים וצילמו בלילה בחנות שסמית' עבד בה במשך היום. הסרט זכה במקום הראשון בפסטיבל סאנדנס ב-1994, קיבל מקום בפסטיבל קאן, וגרף עבור סמית' תקציב של 6,000,000 דולר מחברת יוניברסל להפקת סרטו השני.

ב-1995 יצא סרטו השני, "עכברי קניונים" שכשל בקופות בשבוע הראשון אך בהמשך מצא את הקהל שלו. ובגלל אי וודאות זאת, סמית' החליט לעזוב את חברות ההפקה הגדולות, ולחזור לעשות סרטים עצמאיים.

לסרטו השלישי, "לרדוף אחרי איימי" (1997) הוא גייס לתפקידים הראשיים את חבריו ג'ייסון לי, בן אפלק וג'ואי לורן אדמס (אשר הייתה זוגתו בתקופה זו). הסרט זכה לביקורות חיוביות בשל שילוב של יותר אלמנטים דרמטיים מאשר בשני סרטיו הקודמים של סמית'. כמו כן, הסרט זכה להכנסות קופתיות גבוהות במיוחד ביחס לתקציבו הנמוך של רבע מיליון דולר.

בסרטו הרביעי, "דוגמה", סמית' נוטש קלות את תרבות הפופ - ומציג סרט שנראה כמותח ביקורת על האמונה הקתולית. הסרט, אשר יצא בשנת 1999, גרר תגובות חריפות מקתולים רבים, אשר כללו מכתבי נאצה ואיומי רצח כלפי סמית'.

את סרטו החמישי הקדיש סמית' למעריציו. "ג'יי ובוב השקט" מ-2001 הוא מכתב אהבה למעריצים. סרט שלם בו ג'יי ובוב השקט עוברים על פני כל ארצות הברית ונתקלים בשלל דמויות מסרטיו הקודמים, יחד עם דמויות חדשות, ואפילו מחווה לסדרה מצוירת מסוימת.

בסרטו השישי, "ג'רזי גירל" (2004) עזב סמית' את ג'יי ובוב. אותו צמד שהופיע בכל חמשת סרטיו עד אז, והיווה חולייה מקשרת בין הסרטים, נעלם. את ניו-ג'רזי, הוא לא עזב - הסרט מתרחש בעיירה בה גדל. את סרטו השישי הקדיש באופן רשמי סמית' לאביו, דונלד שנפטר במהלך ההפקה. למעריציו הוא כתב באתרו - "הסרט מוקדש גם לבת שלי, הארלי קווין (Harley-Quinn, אחת מהאויבות של באטמן) - בתקווה שיום אחד תגדל ותבין את מכתב האהבה שאבא כתב לה", הסרט, למרות כל החיבה שהוכנסה בו, כשל בקופות.

ב-21 ביולי 2006 יצא סרטו השביעי, "מוכרים בלבד 2" (Clerks 2), בו הוא חוזר לתאר את עלילותיהם של דנטה ורנדל, גיבורי מוכרים בלבד, יחד עם ג'יי ובוב השקט. הסרט זכה להערכה ולביקורות חיוביות יחסית, וכן להכנסות של 25 מיליון דולר - פי 5 מתקציבו.

סרטו השמיני, "זאק ומירי עושים פורנו", יצא לאקרנים בארצות הברית ב-31 באוקטובר 2008. הסרט, קומדיה רומנטית, מספר על זוג חברים אפלטונים שמחליטים לצלם ביחד סרט פורנו, בניסיון לחלץ את עצמם מהמצוקה הכלכלית אליה נקלעו. בניגוד לרוב סרטיו, סמית' עצמו אינו מופיע בסרט. ג'ייסון מיוז, שותפו של סמית' לצמד הקולנועי-בדיוני ג'יי ובוב השקט, מופיע בסרט באחד התפקידים הראשיים, אך הפעם לא בתפקיד ג'יי. הסרט לא זכה להצלחה קופתית.

הסרט התשיעי שביים סימן את הפעם הראשונה שסמית' נשכר לעבודת בימוי עבור תסריט שלא הוא כתב. הסרט "קופ אאוט", קומדיית המשטרה בכיכובם של ברוס וויליס וטרייסי מורגן, יצא בשנת 2010. תגובות המבקרים לסרט היו בעיקר שליליות במיוחד, יותר מכל הסרטים האחרים שביים סמית' עד אז. על אף הביקורות הקשות, זכה הסרט להצלחה יחסית בקופות וכן במכירות DVD. 
 
בפברואר 2010 עלתה לכותרות תקרית מביכה בה סמית' הורד מטיסה פנימית בארה"ב של חברת התעופה סאות'ווסט איירליינס עקב משקלו, על אף שהוכיח כי לא חרג ממגבלות הבטיחות והנוסעים שלצדו לא התנגדו לנוכחותו. סמית' דאג לפרסם בעצמו את התקרית אותה כינה "שמן מכדי לטוס" ולגנות את חברת "סאות'ווסט". אולם התקרית גם עודדה את סמית' לפצוח בדיאטה ולהפחית ממשקלו בהדרגה.

בסרטו העשירי, "Red State" ("מדינה אדומה"), אשר כתב וביים, סמית' שילב לראשונה כבמאי את ז'אנר האימה. הסרט צולם בתקציב צנוע של 4 מיליון דולר והוקרן בבכורה עולמית בפסטיבל סאנדנס 2011. לפני הבכורה הצהיר סמית' כי יקיים מכירה פומבית עבור הפצת הסרט, אולם במקום זאת הודיע בפסטיבל כי יפיץ את הסרט בעצמו ללא כל תמיכה מאולפנים הוליוודיים. הודעה זו הייתה שנויה במחלוקת וסמית' קיבל ביקורת על אמינותו ושיקוליו. סמית' החל להציג את הסרט במרץ 2011 בערים נבחרות בארצות הברית, עם כוונה להפיצו רשמית בבתי הקולנוע באוקטובר של אותה שנה. לבסוף הסרט הוצג במספר מוגבל של בתי קולנוע בהקרנות חד-פעמיות (בין היתר על מנת שיהיה כשיר למועמדות לאוסקר) ונרכש להפצה ב-DVD בלבד. בסרט מככבים בין היתר מייקל פארקס, ג'ון גודמן ומליסה ליאו.

סרטו הבא של סמית', אשר יקרא "Hit Somebody", יהיה לדבריו סרטו האחרון כבמאי.

כבמאי המעביר ביקורת על תרבות הפופ, סמית' מגיע לאוניברסיטאות ומכללות שונות בארצות הברית ועונה על שאלותיהם של קהל הסטודנטים. בשנת 2002 סמית' הוציא DVD בו נכנסו מיטב השאלות והתשובות במבחר מכללות ואוניבריסטאות בארצות הברית הנקרא "An Evening With Kevin Smith" ("ערב עם קווין סמית'"). בנובמבר 2006 יצא DVD נוסף, בו נמצאות שאלות משני מיקומים: לונדון וטורונטו. הוא נקרא "An Evening with Kevin Smith 2: Evening Harder" (הומאז' לסרט "מת לחיות 2" שבאנגלית נקרא "Die Hard 2: Die Harder"). באוקטובר 2008 יצא DVD שלישי של שאלות ותשובות, שצולם בניו ג'רזי ביום הולדתו ה-37 של סמית' ונקרא "Sold Out: A Threevening with Kevin Smith".
ספיישל רביעי של שאלות ותשובות שודר תחילה כספיישל טלוויזיוני באוקטובר 2010 תחת השם "Kevin Smith: Too Fat for 40" ("שמן מדי לגיל 40"), המתייחס לתקרית "סאות'ווסט איירליינס" ולציון יום הולדתו ה-40. בספיישל בן השעתיים נתן סמית' הפעם תשובה על שאלה אחת בלבד מהקהל, אשר התרחבה לשלל סיפורים מחייו ומהקריירה. הספיישל יצא גם הוא על גבי DVD באוקטובר 2011 בגרסתו המלאה (כשלוש שעות וחצי).

בנוסף לסרטים אותם ביים, סמית' הופיע בתפקידי אורח בסרטים וסדרות טלוויזיה שונות, בין השאר: "צעקה 3" (בו מופיעים ג'יי ובוב השקט), "דרדוויל", "חוק וסדר", "כן, מותק", "מת לחיות 4" ועוד. בפברואר 2007 החל להגיש יחד עם סקוט מוז'ייר פודקאסט שבועי בשם "SModcast" (האותיות הראשונות "S" ו-"M" לפי שמות המשפחה של השניים מחליפות את האות "P" במילה "פודקאסט"). התוכניות היו ניתנות להורדה בחינם באתר של השניים, "Quick Stop Entertainment" (הקרוי על שם המכולת שכיכבה בסרט "מוכרים בלבד"), ומאוחר יותר הועברו לאתר הבית של הפודקאסט, SModcast.com, בו נוספו עם הזמן תוכניות שמע נוספות של סמית' וחבריו. בחודש מאי 2011 החל האתר לשדר גם תוכניות בשידור חי, אשר ניתנות גם הן להורדה בחינם באתר לאחר שידורן. 

בין העבודות האחרונות של סמית' ניתן למנות בימוי פרק הפיילוט של הסדרה "The reaper" שמשודרת בערוץ CW.

סרטים שכתב וביים
*מוכרים בלבד (1994)
*עכברי הקניון (1995)
*לרדוף אחרי איימי (1997)
*דוגמה (1999)
*ג'יי ובוב השקט מכים שנית (2001)
*ג'רזי גירל (2004)
*מוכרים בלבד 2 (2006)
*זאק ומירי עושים פורנו (2008)
*קופ אאוט (2010) (במאי בלבד)
*רד סטייט (2011)

משחק
בשישה מסרטיו (מוכרים בלבד, עכברי הקניון, לרדוף אחרי איימי, דוגמה, ג'יי ובוב השקט מכים שנית ומוכרים בלבד 2) הוא מופיע בתפקיד בוב השקט. הוא הופיע בתפקיד אורח כ"בוב השקט" בסרט צעקה 3. הדמות שלו היא סוחר סמים שמנמן ונמוך בעל שיער ארוך הלובש תמיד מעיל גדול וממעט לדבר. הוא בולט בכך שהוא שונה בכל המאפיינים (מראה, דיבור, התנהגות) משותפו ג'יי (ג'ייסון מיוז).
קווין סמית הופיע בתפקיד קטן בסרט "מת לחיות 4" בתור דמות הנקראת וורלוק.

מאפיינים קולנועיים
סמית', כמאמין גדול במתן קרדיט - נותן הרבה קרדיט למקורות שלו. כמעריץ גדול של סאגת מלחמת הכוכבים, סמית' מכניס לכל סרטיו מחוות קלות - בדיחות, ציטוטים, ואפילו את כוכבי הסרטים, מארק המיל וקארי פישר, שהתארחו בסרטו משנת 2001, ג'יי ובוב השקט מכים שנית.

כחובב קומיקס מושבע, הוא מכניס את עולם הקומיקס אל סרטיו. החל מברודי ברוס (דמותו של ג'ייסון לי בסרט Mallrats), שהוא אספן קומיקס מושבע, דרך לרדוף אחרי איימי שדמויותיו הראשיות הם אמני קומיקס, ועד ג'יי ובוב השקט מכים שנית בו ג'יי ובוב הולכים לעצור סרט שמפיקים על הקומיקס לו הם היוו בסיס. סמית' גם הופיע הופעות אורח בסרט דרדוויל בכיכובו של אפלק, המבוסס על דמות הקומיקס, ואף אמן הקומיקס הגדול סטן לי, שאחראי בן היתר על קומיקסים כגון: ספיידרמן ואקס-מן הופיע כדמות אורח בסרטו עכברי הקניון. אפילו ספרים גדולים מקבלים אצל סמית' מקום של כבוד. התפסן בשדה השיפון של ג'.ד. סלינג'ר היווה מקור השראה לשמות הדמויות הראשיות בסרט לרדוף אחרי איימי.

ספרי קומיקס

סמית' כתב את העלילה למספר חוברות קומיקס. הספרים בלאנטמן וכרוניק וChasing Dogma היו יצירות קומיקס הקשורות לעולם הסרטים שיצר במיוחד לדמויות ג'יי ובוב השקט. סמית' כתב, בין השאר את העלילה לספיידרמן והחתולה השחורה (5 חוברות), דרדוויל ובולזאיי עבור הוצאות חוברות הקומיקס מארוול קומיקס וכן סיפור בשם "קולות של אלימות" עבור סדרת החץ הירוק (8 חוברות) ושתי מיני סדרות של באטמן.

ראו גם
* ג'יי ובוב השקט

קישורים חיצוניים
*



 
 

 

תוכנית ג'מיני (תאומים) הייתה תוכנית החלל המאוישת השנייה של נאס"א (ארצות הברית).

תוכנית ג'מיני  החלה אחרי תוכנית מרקורי והיוותה בסיס לתוכנית אפולו, ופעלה בין השנים 1963-1966. התוכנית החלה כבר ב-1963 והגיעה לשיגור מאויש ראשון במרץ 1965, 22 חודשים לאחר תום תוכנית מרקורי. התוכנית הסתיימה בסוף 1966 לאחר נחיתת ג'מיני 12. מטרותיה של התוכנית היו פיתוח כושר נהיגה עצמי בחלל ותמרון ידני של החלליות, פיתוח טכניקות למסע ארוך בחלל, ובייחוד לתוכנית אפולו, שמטרתה הייתה להנחית אדם על הירח. משימות ג'מיני כללו פעילויות מחוץ לחללית (הליכות חלל) ותרגילי תמרון כולל עגינה לעצם כלשהו בחלל.

עלות הפרויקט כולו הייתה 5.4 מיליארד דולר.

ההכרזה על התוכנית
ב-7 בדצמבר 1961 הכריזה נאס"א על תוכנית שתרחיב את גבולות האנושות בחלל (עד אותה התקופה). לשם כך תכננה נאס"א חללית שביכולתה לקחת שני אנשי צוות. ב-3 בינואר 1962 הוכרז שמה של התוכנית כתוכנית ג'מיני.

מטרות התוכנית
תוכנית ג'מיני היוותה קפיצה חשובה בתוכנית החלל האמריקאית. מצד אחד נלמדו כל לקחי התוכנית הקודמת, תוכנית מרקורי, ומצד שני היא היוותה בסיס רחב לתוכנית אפולו.
 
מטרותיה העיקריות של תוכנית ג'מיני הן:
* להעלות למסלול שני אנשים בתוך חללית אחת בנוסף לציוד לטיסות ארוכות. דרישה זו חיונית למסעות לירח ולאחר מכן רחוק יותר (מאדים).
* להתחבר עם רכב אחר שנמצא במסלול בחלל. לשם משימה זו יש צורך בשימוש מערכת התימרון הידנית.
* לשכלל שיטות חזרה לאטמוספירה ושיטות נחיתה. לנחות במקומות שסומנו מראש כאזור נחיתה.
* לאסוף מידע על השפעות חוסר הכבידה בחלל על אנשי הצוות ולנתח את ההשפעות הפסיכולוגיות בטיסה ארוכה בחלל.
לאחר 10 משימות מוצלחות, תוכנית ג'מיני הציבה את ארצות הברית בראש המירוץ לחלל בטיסות מאוישות (המצב היה הפוך לפני כן, ברית המועצות עמדה בראש המירוץ לחלל). טיסת ג'מיני 8 כללה יציאה מוצלחת ממצב חירום, בו הקפסולה החלה לאבד גובה; טייס משימתה היה ניל ארמסטרונג.

אסטרונאוטים
אלו האסטרונאוטים שהשתתפו בתוכנית ג'מיני:

האסטרונאוטים מהקבוצה הראשונה שבחרה נאס"א (נבחרו לתוכנית מרקורי והשתתפו גם בתוכנית ג'מיני) (נקראים גם Mercury Seven):
* גורדון קופר - ג'מיני 5
* וירג'יל גריסום - ג'מיני 3
* וולטר שירה - ג'מיני 6A

האסטרונאוטים מהקבוצה השנייה שבחרה נאס"א:
* ניל ארמסטרונג - ג'מיני 8
* פרנק בורמן - ג'מיני 7
* צ'ארלס קונראד - ג'מיני 5, ג'מיני 11
* ג'יימס לוול - ג'מיני 7, ג'מיני 12
* ג'יימס מקדיוויט - ג'מיני 4
* תומאס סטאפורד - ג'מיני 6A, ג'מיני 9A
* אדוארד היגינס וייט - ג'מיני 4
* ג'ון יאנג - ג'מיני 3, ג'מיני 10

האסטרונאוטים מהקבוצה השלישית שבחרה נאס"א:
* באז אולדרין - ג'מיני 12
* יוג'ין סרנן - ג'מיני 9A
* מייקל קולינס - ג'מיני 10
* ריצ'רד גורדון - ג'מיני 11
* דייוויד סקוט - ג'מיני 8

משימות התוכנית
משימות לא מאוישות

משימות מאוישות

שיגורי ג'מיני-טיטן ומספרי סידורים

משימות ג'מיני-טיטן, בדומה למרקורי-אטלס שקדמו לתוכנית ג'מיני, תוכננו על ידי נאס"א וחיל האוויר האמריקאי. טילי ה-טיטן 2 מוספרו על ידי חיל האוויר בארבע מקומות שונים על גבי כל טיל. צוותי חיל האוויר תיחזקו את הטילים והכינו אותם לקראת שיגור על באזור שיגור 19.

אלו המספרים הסידוריים למשימות ג'מיני-טיטן. נאס"א נתנה הוראה לבנות את כולם בשנת 1962 ועל כן כל המספרים הסידוריים מתחילים כך "62-12XXX", אך רק "12XXX" נרשם על טילי טיטן 2.

*12556 - GLV-1 - ג'מיני 1
*12557 - GLV-2 - ג'מיני 2
*12558 - GLV-3 - ג'מיני 3
*12559 - GLV-4 - ג'מיני 4
*12560 - GLV-5 - ג'מיני 5
*12561 - GLV-6 - ג'מיני 6A
*12562 - GLV-7 - ג'מיני 7
*12563 - GLV-8 - ג'מיני 8
*12564 - GLV-9 - ג'מיני 9A
*12565 - GLV-10 - ג'מיני 10
*12566 - GLV-11 - ג'מיני 11
*12567 - GLV-12 - ג'מיני 12
*12568 - GLV-13 , לא נבנתה, התבטלה ב-30 ביולי 1964
*12569 - GLV-14 , לא נבנתה, התבטלה ב-30 ביולי 1964
*12570 - GLV-15 , לא נבנתה, התבטלה ב-30 ביולי 1964

קישורים חיצוניים
*
*
*"





תוכנית מרקורי היא תוכנית החלל המאוישת הראשונה של נאס"א (ארצות הברית).
התוכנית החלה בשנת 1959 והסתיימה ב-1963. מטרתה הייתה לשגר אדם למסלול סביב כדור הארץ. התכנון הראשוני ב-1959 ורוב המחקרים המוקדמים לתוכנית התבצעו על ידי NACA (שמה הקודם של נאס"א), ואילו נאס"א הוציאה לפועל את התוכנית. שם התוכנית הוא על שם האל מרקורי במיתולוגיה הרומית, שליח האלים, המזוהה עם המהירות. מרקורי (כוכב חמה) הוא גם השם לכוכב הלכת הפנימי ביותר במערכת השמש המקיף את השמש במהירות הגדולה ביותר מבין כל כוכבי הלכת. לתוכנית אין שום קשר לכוכב חמה, כלומר מטרתה הייתה שונה ולא להגיע אליו.

עלות הפרויקט כולו הייתה 1.5 מיליארד דולר.

החללית
בגלל נפחה הקטן של החללית (1.7 מטר מעוקב), נאמר על החללית כי היא "נלבשה" על הטייס. תא החללית היה גדול דיו כדי להכיל בתוכו אדם אחד. בחללית היו 120 מכשירי בקרה, 55 מתגי חשמל, 30 נתיכים ו-35 ידיות מכניות. החללית תוכננה ועוצבה על ידי מקסים פגט וצוות משימות החלל של נאס"א.

בזמן שלב ההמראה של המשימה, חללית מרקורי והאסטרונאוט היו מוגנים מפני תקלות שונות בטיל השיגור, על ידי מערכת המילוט. מערכת זו כללה רקטת מילוט המונעת בדלק מוצק. במקרה חירום, המערכת תוכננה להרחיק את החללית, ובה האסטרונאוט, מטיל השיגור. החללית תוכננה לפתוח מצנח ולהחזיר את האסטרונאוט לפני האדמה בשלום. אף מקרה חירום שכזה לא קרה בתוכנית כולה. השלב השני של ההמראה כלל היפרדות מטילי ההנעה ובנוסף ממערכת המילוט (לאחר היפרדות מהטילים לא היה צורך במערכת המילוט).

כדי להפריד את החללית משאר הטיל הופעלו שלושה מנועי רקטות דלק מוצק למשך שנייה אחת. 

החללית צוידה רק בבקרי שליטה במסלול - אחרי כניסה למסלול וקצת לפני ההצתה מחדש, לשם האטה במהירות וכניסה מחדש לאטמוספירה, לא הייתה אפשרות לשנות מסלול. לאחר מכן התרחשה ההיפרדות הסילונים הידניים ובשלב לאחר מכן היפרדות משני מכלי דלק, היפרדות אחת אוטומטית והשנייה באופן ידני. בשלב זה הטייס שבתוך החללית יכל להשתמש בכל אחד משלושת מערכות הדחף של החללית ולמלא אותם בדלק לשם השליטה במסלול החללית.

חללית מרקורי תוכננה לשליטה מהקרקע, במקרה של בעיות במערכות החללית ואי יכולת התפקוד של הטייס הנמצא בתוכה.

לחללית היו שלושה מנועי דלק מוצק, כל אחד מהם הוצת למשך 10 שניות. מנוע יחיד מספיק לחזרה לכדור הארץ במקרה שהשניים האחרים לא פועלים.

בחרטום החללית היה חלק הנקרא "ספוילר". ה"ספוילר" נועד למקרה שבו החללית חודרת לאטמוספירה עם החרטום (הכיוון השגוי), ה"ספוילר" מעיף עצמו לאחורי החללית וכך מתקבלת חדירה בצורה נכונה, שבה מגן החום, בחלק הרחב של החללית, מופנה כלפי האטמוספירה. בזמן החדירה האסטרונאוט בתוך החללית חווה כוח השווה לפי 4 מכוח המשיכה של כדור הארץ (4 g-forces).

נאס"א הורתה ל"מקדונל איירקראפט קומפני" (McDonnell Aircraft Company) בסנט לואיס, מיזורי, לייצר עבורה 20 חלליות ולמספר אותם בהתאם. חמש מתוך 20 החלליות לא המריאו מעולם. מספרן של חלליות אלו הם: חלליות מספר 10, 12, 15, 17 ו-19. שתי חלליות לא מאוישות נהרסו בזמן הטיסה: חלליות מספר 3 ו-4. חללית מספר 11 שקעה באוקיינוס האטלנטי ונמצאה לאחר 38 שנים. מספר חלליות עברו שינויים פנימיים ועל כן שונו שמותיהן ומספר חלליות עברו פעמיים שינויים פנימיים ולכן שונו שמותיהן פעמיים. לדוגמה: חללית מספר 15 הפכה להיות 15A ולאחר השינוי השני נקראה 15B.

נאס"א יצרה מספר חלליות מפגמים בשלד או בחומרה פגומה שהותקנה בחלליות אחרות, ואז הועברו במספר ניסויים כולל המראות ושיגורים.

טילי שיגור
בתוכנית מרקורי השתמשה נאס"א בשלושה טילי שיגור:

* Little Joe - שמונה טיסות רובוטיות תת-מסלוליות, 2 טיסות המריאו כשעליהן יונקים.
* רדסטון - ארבע טיסות רובוטיות תת-מסלוליות, טיסה אחת המריאה עם יונק ו-2 טיסות מאוישות תת-מסלוליות.
* אטלס - ארבע טיסות רובוטיות תת-מסלוליות, שתי משימות רובוטיות מסלוליות, טיסה אחת המריאה עם יונק ו-4 טיסות מאוישות מסלוליות.

תחילה נאס"א השתמשה בטיל ה-Little Joe לניסוי המראה מכן השיגור. טיל הרדסטון שימש לטיסות תת-מסלוליות וטיל האטלס לטיסות מסלוליות סביב כדור הארץ. באוקטובר 1958 חשבו מהנדסי נאס"א לנסות את טיל יופיטר, שהיה כבר ברשותם, לטיסות תת-מסלוליות וניסויים אחרים, אך לאחר טיסה אחת הוחלט שהטיל לא ישמש לשיגורי קפסולת מרקורי עקב בעיות תקציביות להתאים אותו לשיגורים.
טילי אטלס נדרשו לחוזק הנעה גדול יותר עקב הטענת משקל קפסולת מרקורי עליהם. טילי Little Joe בעלי כוח הנעה מוצק, תוכננו במיוחד עבור תוכנית מרקורי. מהנדסי נאס"א חשבו לצרף את טיל הטיטן למשימות המאוחרות יותר (משימות מאוישות מסלוליות) בתוכנית, אולם התוכנית הסתיימה לפני סיום בניית הטיל. מאוחר יותר הטיל היה היחיד שהשתמשו בו בתוכנית ג'מיני.

טיסות לא מאוישות

תוכנית מרקורי כללה 20 טיסות רובוטיות. לא כולן יועדו להגיע לחלל ולא כולן הצליחו במשימתן ובמטרותיהן. ארבע מהטיסות הללו נשאו איתן יונקים שאינם בני אדם (הכוונה לקופים או שימפנזים). 

* ב-4 בדצמבר 1959 המריאה הטיסה החמישית בתוכנית עם קוף מסוג מקוק רזוס העונה לשם סם. הטיסה שוגרה על גבי טיל Little Joe שהביא את הקפסולה לגובה של 85 ק"מ.
* הקופה, גברת סם, גם היא מסוג מקוק רזוס, שוגרה ב-21 בינואר 1960 במשימת Little Joe 1B על גבי טיל Little Joe שהביא אותה לגובה של 15 ק"מ.
* ב-31 בינואר 1961 המריא השימפנזה, הם, על גבי טיל רדסטון לטיסה תת-מסלולית.
* ב-29 בנובמבר 1961 שוגר אנוס השימפנזה על גבי טיל אטלס לשתי הקפות מסלוליות בחלל.

טיסות מאוישות

סמלי טיסות בתוכנית מרקורי
סמלי הטיסות עוצבו על ידי יזם פרטי, זמן רב לאחר שהתוכנית נגמרה. סמלי הטיסות זמינות לקהל הרחב המתעניין בנושא.

קישורים חיצוניים
*
*
*
*


 
 
 
 
 
 
פרשת בהעלותך (במקרא: בְּהַעֲלֹתְךָ) היא פרשת השבוע השלישית בספר במדבר. היא מתחילה בפרק ח' פסוק א ומסתיימת בפרק י"ב פסוק טז. 

נושאים בפרשה
בפרשת בהעלותך מסתיימות ההכנות של בני ישראל לקראת היציאה למסע במדבר סיני אל עבר ארץ ישראל. עם היציאה למסע מתגלים בעיות, קשיים וסכסוכים פנימיים בתוך המחנה, לרבות פגיעה במנהיגותו של משה רבנו.
*כנספח לנושא חנוכת המזבח שבסוף פרשת נשא מובא הציווי על הדלקת מנורת המקדש על ידי אהרן.
*הקדשת הלוויים וכניסתם לעבודה במשכן.
*חגיגת הפסח בפעם הראשונה אחרי יציאת מצרים; קביעת פסח שני לטובת מי שלא יכול לחגוג את הפסח במועדו.
*תיאור הקמת המשכן ופירוקו על פי הענן השוכן עליו.
*פרשת החצוצרות: ה' מצווה את משה להכין שתי חצוצרות שישמשו להתרעה על אירועים שונים במחנה.
*תיאור חגיגי של תחילת המסע במדבר סיני (בעדות מסוימות קוראים פרשייה זו במנגינה מיוחדת).
*דו-שיח בין משה לחותנו חובב בן רעואל (לפי חז"ל הוא יתרו) בעניין הצטרפותו למסע.
*פרשת "ויהי בנסוע": האמירות החגיגיות של משה על ארון הברית בתחילת הנסיעה ובחניה (בספרי התורה פרשה זו מעוטרת לפניה ולאחריה באות נו"ן הפוכה).

*פרשות המתאוננים וקברות התאווה: תלונות ראשונות של העם על מחסור באוכל (למרות אספקת המן הסדירה) והעונש. משה אף הוא מתלונן על הקושי בהנהגת העם. ה' מספק שלוים  למאכל לבני ישראל, ומצווה את משה למנות שבעים זקנים שיתפקדו כנביאים לצדו. שני זקנים נוספים, אלדד ומידד, מתנבאים במחנה.
*מרים ואהרן מדברים לשון הרע על משה ונענשים; מרים חולה בצרעת, והעם מחכה עד שתבריא; ה' משבח את משה וקובע שנבואתו שונה במדרגתה מנבואת שאר הנביאים.

הפטרה
ההפטרה היא בספר זכריה, מפרק ב' פסוק יד עד פרק ד' פסוק ז (התימנים מסיימים בפסוק ח). זכריה מנבא על הקדשת יהושע הכהן הגדול ועל מנורת המקדש.

קישורים חיצוניים

* מאת הרב בנימין לאו והרב יהודה ברנדס באתר בית מורשה
 - אתר 'כיפה'
* 
* 
* 
* 
* דף באתר פרשת השבוע

טקסטים בבהעלותך
* 
* 


 
 

שקיעת האימפריה הרומית הוא מונח היסטוריוגרפי המתייחס לתקופת הזמן שבה נחלשה ולבסוף נפלה האימפריה הרומית המערבית. לסקירה מפורטת של הליכי שקיעתה של האימפריה, ראו הערך שלהי העת העתיקה. 

נקודת הפתיחה לתקופת השקיעה של רומא שנויה במחלוקת בין היסטוריונים, ומשתנה בהתאם לתאוריות השונות בהן מחזיקים אותם היסטוריונים בנוגע לסיבות לנפילתה. עם זאת, מקובל להצביע על התקופה החל מאמצע המאה הרביעית כנקודת זמן בה ניתן להבחין בהחלשות משמעותית של חלקה המערבי של האימפריה וכפיפות הולכת וגוברת שלו לחלק המזרחי. מקובל לראות בקץ השלטון המאוחד באימפריה, אחרי מותו של תאודוסיוס הראשון בשנת 395 את הנקודה בה החלה השקיעה הופכת מוחשית יותר. בשנת 410, כאשר כבש אלאריק הויזיגותי את רומא, חדלה זו להוות כוח של ממש. 

מטעמי נוחות, רבים נוהגים לתארך את מועד נפילתה הסופי של האימפריה במועד הדחת הקיסר המערבי האחרון, רומולוס אוגוסטולוס, ב-4 בספטמבר 476. עם זאת, חשוב לזכור כי האימפריה המערבית חדלה להיות אימפריה או גורם משמעותי כבר כמה עשרות שנים לפני כן. 

את המונח "שקיעת האימפריה הרומית“ טבע ההיסטוריון אדוארד גיבון בספרו הנודע "שקיעתה ונפילתה של הקיסרות הרומאית" מן המאה השמונה עשרה. גיבון טען כי הסיבה העיקרית לנפילת האימפריה הייתה הנצרות, ששחקה את רצונם של הרומים למלא את "חובתם האזרחית" בשירות צבאי, והפחיתה את עניינם של התושבים בחיי העולם הזה לטובת ההבטחה לעולם הבא.

אנרי פירן הציג את "תזת פירן" שלו בשנות העשרים של המאה ה-20, במסגרתה טען כי האימפריה לא שקעה ונעלמה בבת אחת אלא המשיכה באופנים כאלו ואחרים עד תחילת כיבושי האסלאם במאה השביעית. 

תאוריה אחרת שהעלה ההיסטוריון פיטר בראון בשנים האחרונות דחתה את הרעיון שהאימפריה הרומית "נפלה" ובמקום תר אחר מאפיינים של "שינוי" שהתרחשו לאורך מאות שנים, כשהוא מבחין בשורשי תרבות ימי–הביניים כבר בתרבות הרומית, עם מעבר והשתנות הדרגתית משלב לשלב בלא שבירה חדה. 

הערות שוליים

לקריאה נוספת




מדשאה היא משטח אדמה ששתול בו דשא. לעתים מעורבים בדשא צמחים אחרים. המדשאה מאופיינת בכך שהטיפול בה כרוך בכיסוח: גיזום קצר מאוד באמצעות כלי ייעודי - מכסחת הדשא, אשר הומצאה בשנת 1830. הכיסוח מדכא את צמיחתם של צמחים הזקוקים לגובה, ובכך מעניק יתרון לצמחי כיסוי נמוכים.

מדשאות הן מאפיין נפוץ בגינות פרטיות וציבוריות וכן בעיצוב נוף ברוב העולם כיום. תפקידן אסתטי או פונקציונלי.

מכיוון שהמדשאה מהווה משטח שניתן בדרך כלל להפעיל עליו לחץ בלי לפגוע בו, היא משמשת לכיסוי שטחים המיועדים לישיבה או הליכה. היא משחקת תפקיד משמעותי בעיצוב הנוף בסגנון הגן האנגלי.

משחקי ספורט רבים משוחקים באופן מסורתי על מדשאות: כדורגל, גולף וקריקט.

המדשאה היא אופן גינון הצורך מים רבים. בארצות חמות ודלות מים כישראל קיימת מגמה של החלפת מדשאות באופן חלקי או מלא בכיסוי הקרקע באבנים.

קישורים חיצוניים






 


מחוז תל אביב הינו אחד מששת המחוזות של מדינת ישראל. מחוז תל אביב גובל בים התיכון ממערב ובמחוז המרכז בצפון, בדרום ובמזרח. בירתו של המחוז והעיר הגדולה ביותר בו היא תל אביב-יפו, ועל שמה הוא נקרא. במחוז יש נפה אחת, נפת תל אביב, ששטחה חופף את שטח המחוז.

דמוגרפיה
*אוכלוסיית המחוז מונה נכון ל-30 בספטמבר 2008 כ-1,224,900 נפש, מתוכם:
**1,212,651 (כ-99%) מאוכלוסיית המחוז יהודים.
**12,249 (כ-1%) מהאוכלוסייה ערבים (0.7% מוסלמים, 0.3% נוצרים)

נתוני אוכלוסייה ושטח בערי המחוז

הנתונים נכונים ל-30 בספטמבר 2008 על פי נתוני אוכלוסייה ארעיים של הלשכה המרכזית לסטטיסטיקה.

ראו גם
* גוש דן
* ערים בישראל

הערות שוליים


 


סלין דיון (בצרפתית: Céline Dion, , היא זמרת קנדית. נולדה בשם סלין מרי קלודט דיון ב-30 במרץ 1968 באחד מפרברי מונטריאול בקוויבק למשפחה דוברת צרפתית. היא מכרה מעל ל-200 מיליון תקליטים ונחשבת לאחת הזמרות המצליחות ביותר בעולם. 

תחילת הקריירה

דיון נולדה למשפחה קתולית בעיירה שארלמאן שבקוויבק. בגיל 5 שרה לראשונה על הבמה במועדון של הוריה שנקרא "חבית היין הישנה".

בשנת 1980, פנתה אמה לסוכן רנה אנג'ליל שהוקסם מקולה ולקח על עצמו לקדם אותה. הוא משכן את ביתו כדי לממן את אלבומה הראשון. בשנת 1981 הם הוציאו אלבום ראשון בצרפתית, "La Voix du bon Dieu" ("הקול של אלוהים"), שהפך את דיון לכוכבת בקוויבק. לאחר מכן זכתה במדליית זהב ב"פסטיבל הזמר העולמי של טוקיו". 

בין השנים שעברו הוציאה דיון אלבומים צרפתיים שהצליחו מאוד וזכתה לתהילה רבה בקנדה ובקוויבק.

הקריירה של דיון המשיכה לפרוח וב-1987 הציגה את האלבום Incognito (עילום שם), שזכה להצלחה. בשנת 1988 התבקשה לייצג את שווייץ בתחרות הזמר של האירוויזיון. ההצלחה באירוויזיון סייעה לקדם את הקריירה של דיון באירופה.

בשנת 1989, בתחרות הזמר של האירוויזיון שנערכה בלוזאן שבשווייץ, ביצעה דיון בבכורה עולמית את שירה הראשון באנגלית, "Where Does My Heart Beat Now". באותה שנה הוציאה דיון את אלבומה הראשון באנגלית "Unison", שתרם אף הוא להכרה הבינלאומית בה.

הצלחתה
הפריצה הגדולה של דיון לתודעה הבינלאומית מיוחסת בעיקר להשתתפותה בפס הקול לסרט "היפה והחיה" . בשנת 1995 חברה לזמר ולמלחין היהודי ז'אן זאק גולדמן, שכתב לה את רוב האלבום בצרפתית. האלבום זכה להצלחה רבה, הפך לאחד המוצלחים ולנמכר ביותר בהיסטוריה של המוזיקה הצרפתית, וביסס את מעמדה של דיון כאחת הזמרות המובילות גם בצרפתית.

רבים מהסינגלים שהוציאה במשך העשור הבא נכתבו על ידי דיאן וורן, דיון הציגה את כישוריה כפזמונאית. דיון הודתה שהיא מאוהבת במנהל שלה המבוגר ממנה בשנים רבות. בשנת 1994 התחתנו ובינואר 2001 נולד לזוג בן.

בשנת 2004 חתמה דיון על חוזה עם חברת Coty, שמערב אותה בתעשיית הבשמים.

בשנת 2007 הוציאה דיון שני אלבומים. הראשון, עם שירים בצרפתית, נקרא "D'elles" והפך להיות אחד האלבומים הנמכרים בעולם בשפה הצרפתית. השני, עם שירים באנגלית, נקרא "Taking Chances".

בין פברואר 2008 לינואר 2009 ערכה דיון סיבוב הופעות בעולם, בעיקר באירופה ובארצות הברית, וזכתה עקב כך להצלחה מסחרית רבה.

בשנים 2006 ו-2007 דורגה על ידי פורבס במקום החמישי ברשימת הנשים העשירות בעולם הבידור, כאשר הונה נאמד בכ-250 מיליון דולר אמריקני, על אף שיש הסבורים שהונה גבוה הרבה יותר.
חיים אישיים
דיון נשואה למי שהיה סוכנה ומנהלה האישי במשך השנים,רנה אנג'ליל, קנדי ממוצא סורי ולבנוני והם הורים לשלושה.

פסקולים של סרטים
עבודתה של סלין דיון בולטת בפסקולים של מספר סרטים. היא שרה את השיר "Beauty and the Beast" מהסרט "היפה והחיה" ואת "My Heart Will Go On" מהסרט "טיטניק".
דיון השתתפה בפסקולי הסרטים הבאים:
* בפסקול הסרט Up Close & Personal שרה את השיר Because You Loved Me
* בפסקול הסרט "נדודי שינה בסיאטל" שרה את השיר When I Fall In Love עם קלייס גריפין
* בפסקול הסרט Ma Nouvelle France שרה את השיר Ma Nouvelle France

גרסאות כיסוי
דיון חידשה שירים פופולריים רבים, בהם: 
* The Power of Love של ג'ניפר ראש
* The First Time Ever I Saw Your Face של רוברטה פלאק
* I Drove All Night של רוי אורביסון וסינדי לאופר
* All by Myself של אריק קרמן
* Beautiful Boy של ג'ון לנון
* What a Wonderful World של לואי ארמסטרונג
* If I Could של ריי צ'ארלס
* Alone של הארט (Heart)
אמנים אחרים חידשו חלק משיריה של דיון, כגון:
* My Heart Will Go On - קלייר סווני , ניל דאימונד , להקת B.R.A.K.E ,להקת ניו פונד גלורי
* These Are Special Times - כריסטינה אגילרה
* Don't Save It All for Christmas Day - קליי אייקן
* To Love You More - הזמרת הישראלית ריטה
* Pour Que Tu Maimes Encore - איל דיבו (Il Divo)
* Sola Otra Vez (גרסה ספרדית ללהיט All By Myself שהוקלטה לראשונה על ידי דיון) - איל דיבו (Il Divo)

דיסקוגרפיה
אלבומים

*סך מכירות האלבומים: 200 מיליון ברחבי העולם.
*סך מכירות סינגלים: 43 מיליון ברחבי העולם.
*סך מכירות אלבומים וסינגלים: 243 מיליון.

הערות שוליים

קישורים חיצוניים

*





פלאביוס יוסטיניוס איוניור אוגוסטוס או יוסטינוס השני (סביבות 520 - 578), היה קיסר האימפריה הביזנטית מ-565 עד 578 ואחיינו ויורשו של יוסטיניאנוס הראשון.

יוסטינוס, בעלה של סופיה (אחייניתה של הקיסרית תאודורה) זכה בבחירות שלוות. ימיו הראשונים בשלטון הבטיחו עתיד מזהיר - הוא שילם את חובותיו של דודו, שפט בעצמו, והכריז על סובלנות דתית כללית, אך אל מול האריסטוקרטיה הפרועה ומושלי הפרובינציות הסוררים הוא בסופו של דבר לא ביצע רפורמות רבות.
האירוע החשוב ביותר בתקופת שלטונו היה פלישת הלומברדים לאיטליה בשנת 568. הפולשים, בראשות אלבוין, הצליחו בתוך מספר שנים להפוך לשליטים בפועל של כמעט כל שטח המדינה. תשומת לבו של יוסטינוס הייתה נתונה לאזורי הספר בצפון ובמזרח. לאחר שסירבו לשלם את מס האוורס, הוא הוביל מספר קרבות נגדם שלא נחלו הצלחה. גישושיו אצל הטורקים גרמו לפרוץ מלחמה עם פרס. לאחר שתי מערכות שנחלו כישלון חרןץ, שבהם כבשו הפרסים את סוריה, הצליח יוסטינוס להשיג שלום שברירי בכך ששילם מס שנתי. התקפי השיגעון אליהם נפל מדי פעם הובילו אותו למסקנה שעליו למנות שותף. ולפי עצתה של סופיה הוא דילג על קרובי משפחתו ומינה את הגנרל טיבריוס להיות קיסר בדצמבר 574 ופרש מתפקידו, עד מותו בשנת 578.

קישורים חיצוניים




הסוואה היא שיטה לגרום לדבר מה להיטמע בשטח מבחינה חזותית ולעתים גם מבחינה אקוסטית או תרמית (בהתאם לתנאי השטח ולצורך בהסוואה). דוגמאות לשיטות הסוואה הן שינויי הצבע של הזיקית או חליפות הסוואה של לוחמים.

מטרות הסוואה
מטרתה העיקרית של ההסוואה היא למעשה לאפשר לאובייקט או לאורגניזם המוסווה להימצא בשטח בלי שיבחינו בו. במבצעים צבאיים משמשת ההסוואה את החיילים כדי שיוכלו לחדור לשטח האויב. ההסוואה משמשת גם מרגלים ובלשים כדי שיוכלו להתקרב לאובייקט או לאדם שאחריהם הם מרגלים. בטבע משמשת ההסוואה את הצמחים ובעלי החיים כדי שיוכלו לנוע בשטח מבלי שיתגלו (למשל טורפים אשר רוצים להתקרב לטרפם או נטרפים אשר רוצים להתחמק מטורפיהם).

הסוואה בעולם החי

ההסוואה הטבעית מתאימה לבעלי חיים וצמחים, לטורפים ונטרפים כדי שיוכלו לשרוד בטבע. בין הדוגמאות לכך:
* אריות מסווים עצמם בסוואנה על ידי צבעם הזהוב כצבע הצמחייה היבשה כדי שיוכלו להתגנב מבעד לשיחים ובני-שיח עד למרחק המתאים מהנטרף.
* זברות מסוות עצמן על ידי הפסים שבפרוותן המטעים את טורפיהן כך שלא יוכלו לבחור זברה ספציפית מן העדר ולטורפה.
* צמחים טורפים מסווים עצמם כצמחים רגילים כדי להטעות את החרקים מהם הם ניזונים. הצמחים הטורפים מטעים את החרקים לחשוב שמדובר בצמח תמים, מתקרבים כדי להיזון ממנו, ואז נופלים במלכודת. צמח הכדנית למשל משתמש בכד ששפתו בצבע אדום ומעליה מופרש נוזל דביק שלוכד את החרק אשר מחליק אל נוזלי העיכול שבתוך הכד. צמח טורף בשם מלכודת ונוס משתמש בקוצים ארוכים בצבע צהוב בוהק וכאשר חרק מתקרב למלכודת, הוא נסגר בכלוב סורגים.
* חרקים מסווים עצמם על ידי שימוש מתוחכם בצבעים ושינויים מורפולוגיים בצורתם החיצונית כדי להתחמק מטריפתם על ידי יונקים וציפורים.

הסוואה צבאית
ההסוואה הצבאית מותאמת לחיילים וכלי רכב בתנאי שדה ובשטחי קרב. 

בשטחים שבהם ישנה צמחייה מרובה הלוחם יעטה על עצמו חליפת הסוואה (Ghillie suit) ומדים המותאמים לצבעי הצמחייה (בגווני ירוק שונים, עם תבנית מנומרת או מפוקסלת לשבירת צורה, מצנפת לקסדה ועוד), איפור על פניו שיתאים לצמחייה ולעתים על הביגוד עצמו יוצמדו מיני צמחים שיסוו את הלוחם בשטח. ללא הסוואה זו, הלוחם יבלוט ולאויב יהיה קל לאתר אותו בקלות. בקרב צלפים ההסוואה היא חשובה ביותר, על מנת שיוכלו לתצפת ולירות אל עבר האויב מבלי להתגלות, על כן הצלפים מצוידים בחליפת הסוואה (Ghillie suit), רשתות הסוואה בהן הם מתכסים ולעתים גם כלי הנשק מוסווה.

הסוואה קיימת גם ברכב קרבי משוריין הצבוע בצבעי ירוק זית או חאקי בהתאם לסביבה. כך למשל, טנקים אמריקניים צבועים בצהוב בהיר כי הם מותאמים לזירת לחימה מדברית (כמו בעיראק). בצה"ל מכוסה טנק המרכבה במרקם מחוספס בצבע ירוק זית-אפור שנועד לספוח אבק וחול מהסביבה ובכך להתאים את צבע הטנק לצבע הסביבה בה הוא פועל. בדחפורי D9, שבמקור מגיעים צבועים בצבע צהוב בולט, מוחלפים לוחות הפח בלוחות שריון בצבע אפור-ירוק זית הנועד להסוות אותם בשטח עירוני ובשדה הקרב. בחיל האוויר הישראלי צבועים חלק ממטוסי הקרב בתצורת הסוואה מנומרת בצידם העליון (כדי להסוותם על רקע הקרקע) ובאפור בהיר בצידם התחתון (כדי להסוותם על רקע השמים).



סוגי הסוואה
* הסוואה אופטית - הסוואה המתבססת על שבירת קווי המתאר והצבע של העצם המוסווה. הלוחם בשטח לובש מדים או כיסוי בצבעי השטח, עמדה מוסווית תיראה כמו פני השטח (צמחייה, סלעים וכו'). בעל החיים יעטה פרווה או שעורו יהיה בצבעי השטח (מדובר בהתאמה אבולוציונית). האורגניזם יטמע בסביבתו ויראה כמוה כך שלא יבלוט.
*הסוואה תרמית - הסוואה המתבססת על השוואת חום העצם המוסווה לחום השטח (רקע) בו הוא נמצא. תחום זה בעייתי ומצריך שימוש בטכנולוגיות חומרים חדישות.


ראו גם
* הסוואה בעולם החי


 
וידאו קליפ הוא סרטון המהווה ייצוג חזותי של שיר. וידאו קליפים משמשים בעיקר כמנגנון קידום מכירות של תעשיית המוזיקה, אך לעתים מהווים יצירות אמנות בפני עצמם.

היסטוריה מוקדמת
וידאו קליפים הוצגו בקולנוע (בדרך-כלל בצמוד לסרטים) החל מסוף שנות העשרים של המאה ה-20. מרביתם של וידאו קליפים אלה היו פשוט הסרטה של הזמרים המבצעים את השיר.

הסרט אלכסנדר נייבסקי (1938), בבימויו של סרגיי אייזנשטיין, מכיל סצנות קרב רבות שהן כוריאוגרפיה למוזיקה מאת סרגיי פרוקופייב. סצנות אלה קבעו סטנדרט חדש לשילוב בין מוזיקה לסרטים ולהצגת מוזיקה בסרטים, ויש המחשיבים אותן לווידאו קליפים האמנותיים הראשונים.

גם סרטוני ההנפשה הראשונים של וולט דיסני היו מעין וידאו קליפים ליצירות מוזיקה, ובהמשך הציגו אולפני דיסני את הסרטים פנטסיה (1940) ופנטסיה 2000 (2000), שניתן לראותם כרצף של וידאו קליפים למוזיקה קלאסית. גם הסרטים המצוירים הראשונים של האחים וורנר היו במקור מעין וידאו קליפים לשירים מתוך סרטי מחזמר.

בשנת 1941 הופיעו במועדונים ובבארים ברחבי ארצות הברית תיבות נגינה (ג'וקבוקסים) חדשים, שהציגו וידאו קליפ במהלך השמעת השיר שנבחר על ידי הלקוחות. אלפי וידאו קליפים הופקו עבור מכשיר זה, שכונה Soundie.

ימי הטלוויזיה

וידאו קליפים שנוצרו במיוחד עבור שידור בטלוויזיה החלו להופיע בשנות החמישים של המאה ה-20. טכניקות אחרות להצגת השיר, כגון שימוש באנימציה, הצגת סרט "עלילתי" קצר לצלילי השיר, ושיטות צילום ועריכה שונות החלו להופיע לאחר מכן. 

לכמה וידאו קליפים הייתה השפעה רבה על התחום, כגון אלו של הביטלס לשיריהם "שדות תות לנצח" ו"פני ליין". וידאו קליפ נוסף הנחשב לאבן-דרך בתחום הוא "רפסודיה בוהמית" של להקת קווין. צורת העריכה של וידאו קליפים השתנתה עם השנים, והיא חולקת רבות עם צורת העריכה של פרסומות בהיותה במקרים רבים תזזיתית ומהירה, להבדיל מצורת העריכה המקובלת בסרטים.

השקתה של תחנת הטלוויזיה MTV בשנת 1981 הפיחה רוח חיים חדשה בתחום. תחנה זו שידרה במקור וידאו קליפים ללא הפסקה, 24 שעות ביממה, ללא כל תוכניות טלוויזיה "רגיליות" במהלך השידורים. אמנים רבים שהחלו את דרכם באותה תקופה, כגון הזמרת מדונה, חבים הרבה מהצלחתם ל-MTV. כיום קיימים ערוצים רבים המתמחים במוזיקה, וחלק גדול מלוח השידורים שלהם מורכב מוידאו קליפים. בין ערוצים אלה ניתן למנות את VH-1, ערוצים מקומיים שונים של MTV (כגון "MTV אירופה", "MTV יפן", וכו'), ערוץ מוזיקה 24 הישראלי, ועוד.

עם התפתחות רשת האינטרנט, והופעת YouTube קיימת כיום יכולת להעלות וידאו קליפים לרשת, בהשקעה מינימלית, על ידי אנשים פרטיים וגופים שונים. אחד מסוגי הווידאו קליפים הפרטיים הנפוצים כיום הוא הליפ דאב.


באסו קונטינואו היא שיטת הלחנה ופרקטיקת ביצוע אשר ליוותה את תקופת הבארוק, ונמשכה הלאה גם לתקופה הקלאסית. באסו קונטינואו הינו פונקציה המבוצעת על ידי כלים הרמוניים  (כגון צ'מבלו, עוגב, פסנתר פטישים, גיטרה או תיאורבו), המנגנים את קו הבס בתוספת אקורדים, לעתים קרובות יחד עם כלי בס מלודיים (כגון צ'לו, ויולה דה גמבה או בסון) המכפילים ומקשטים את קו הבס.

תפקיד הכלי ההרמוני לא נכתב במלואו, ועל הנגן למלא את ההרמוניה הנכונה לפי ראות עיניו כך שנשמרת מידה רבה של אלתור. צירופי הכלים היו שונים בתקופות שונות. כך למשל בברוק המוקדם היו נפוצות קבוצות קונטינואו גדולות (עוגב, מספר צ'מבלי, מספר תיאורבי, נבל וכו'), ואילו במחצית הראשונה של המאה ה-18 היה נפוץ צירוף מופחת כלים של צ'מבלו וצ'לו. ברוב המקרים לא ציין המלחין באילו כלים להשתמש, והסתפק בציון המילים "באסו", "קונטינואו", "פונדמנטו" וכדומה. 

כל קו באס נוגן כקונטינואו. ברוב המקרים - אם כי לא תמיד - הוסיפו המלחינים שורת מספרים מעל קו הבאס כדי לייצג את ההרמוניה שיש לנגן. המספרים מייצגים את המרווח מקו הבס - למשל הספרה 6 מסמלת סקסטקורד, אקורד המורכב מטרצה וסקסטה מעל הבס. בכל-אופן, ביצירות רבות אין מספרים (או מספר מועט שלהם) ועל נגן הקונטינואו לדעת לפענח את ההרמוניה בלעדיהם.

ראשיתה של טכניקת הקונטינואו בסביבות שנת 1600 באיטליה, כשהמקור הראשון המסביר את הטכניקה החדשה הינו של לודוביקו ויאדנה. הקונטינואו המשיך ללוות את כל תקופת הבארוק כפונקציה הכרחית הן בטכניקת ההלחנה והן בפרקטיקה הביצועית. בסוף המאה ה-18 החלה דעיכתה של הטכניקה, והחל מ-1800 היה נדיר למצוא תפקיד קונטינואו, למעט במוזיקה כנסייתית ובאופרה, בה היה נהוג ללוות רצ'יטטיבים בצ'מבלו או פורטפיאנו קונטינואו. עם זאת, הכתיבה ב"סגנון קונטינואו" המשיכה במשך כל התקופה הקלאסית; תפקידי באס מן התקופה דומים מאוד באופיים לקונטינואו, גם אם לא משתתף בהם כלי הרמוני.

עם התפתחות אסכולת הנגינה בגישה היסטורית, קם דור נגנים היודעים לפענח ולנגן קונטינואו, תוך הסתמכות על המקורות ההיסטוריים השונים של תקופת הבארוק.

הערות שוליים


 
 
 
 
 
 

אסאפה פאוול (נולד ב-11 בנובמבר 1982) הוא אצן ג'מייקני. גובהו 188 ס"מ.  פאוול החזיק בשיא העולם לריצת 100 מטר גברים מיוני 2005 ועד מאי 2008, בתחילה בתוצאה של 9.77 שניות ואחר כך בתוצאה של 9.74. 

קריירה
פאוול היה מועמד מוביל לזכות בריצת 100 מטר באולימפיאדת אתונה 2004, אבל סיים במקום החמישי בלבד.

ב-14 ביוני 2005 בתחרות באתונה, באותו אצטדיון בו נכשל באולימפיאדה, שבר פאוול את שיא העולם בריצת 100 מטר. הוא קבע זמן של 9.77 שניות ובכך שיפר את השיא הקודם בריצה זו של טים מונטגומרי ב-0.01 שניות.

ב-11 ביוני 2006, בתחרות בגייטסהד, בריטניה, הישווה פאוול את השיא העולמי בריצת 100 מטר, זאת לאחר שחודש קודם לכן ג'סטין גטלין הצטרף אליו כמחזיק השיא העולמי.

ב-25 באוגוסט 2006, בתחרות ליגת הזהב בציריך, השווה אספה פאוול את שיאו העולמי בפעם השלישית, כשרץ 9.77 שניות, התחרות הייתה אחת האיכותיות באותה תקופה, שבה ארבעה רצים ירדו מתחת ל-10 שניות, ושניים מתחת ל-9.90 שניות.

בשנת 2006 זכה בתואר אתלט השנה בעולם.

ב-26 באוגוסט 2007 זכה פאוול במדליית הארד בריצת 100 מטר באליפות העולם באתלטיקה שנערכה באוסקה, יפן, כאשר עבר את המרחק בתוך 9.96 שניות. זהו התואר הגדול הראשון בו זכה פאוול, אך הייתה זו אכזבה גדולה בשבילו, שכן קיווה לזכות במדליית הזהב. באותה אליפות זכה במדליית הכסף בריצת 4X100 מטר שליחים יחד עם יוסיין בולט, מרויין אנדרסון וניסטה קרטר שסיימו בתוצאה 37.89 שניות, שהיוותה שיא לאומי חדש.

ב-9 בספטמבר 2007 שבר פאוול את שיא העולם בתחרות שנערכה באיטליה, והעמיד אותו על 9.74 שניות. שיא העולם הזה החזיק מעמד עד שנשבר ב-1 ביוני 2008 על ידי יוסיין בולט.

לאולימפיאדת בייג'ינג 2008 שוב הגיע פאוול כאחד מהמועמדים לזכייה במדליית הזהב בריצה ל-100 מטר, אך כמו באולימפיאדת אתונה סיים רק חמישי. הוא שותף בנבחרת ג'מייקה שזכתה במדליית זהב וקבעה שיא עולם במירוץ השליחים 4X100 מטר.

ב-2 בספטמבר 2008 שבר פאוול את שיאו האישי בגרנד פרי בלוזאן והעמידו על 9.72 שניות. ב30 ביוני 2011 שבר את השיא השנתי(של 2011) בלוזאן עם תוצאה של 9.78 שניות, אך נפצע לפני אליפות העולם באתלטיקה, בה תוצאתו לא נשברה.





במוזיקה, קולות הם הדרך לסדר את הצלילים לפי גובהם. במושג "קול" משתמשים בעיקר במקהלה, אך אפשר להשתמש בו גם לדברים אחרים. במוזיקה קיימים ארבעה קולות מרכזיים (מסודרים מן הגבוה לנמוך): סופרן, אלט, טנור ובס. בנוסף לקולות אלו, ישנם עוד שני קולות משניים: קול המצו סופרן, שנמצא בין הסופרן לאלט, וקול הבריטון שנמצא בין קול הטנור לבס.

את הקולות מייצגים בעזרת תווים. הסופרן נכתב במפתח סול עם "מקל" למעלה, האלט נכתב במפתח סול כאשר ה"מקל" למטה, הטנור נכתב במפתח פה כאשר ה"מקל" למעלה והבס במפתח פה כאשר ה"מקל" שלו למטה. זוהי הצורה המסורתית, המקובלת גם כיום להצגת הקולות במוזיקה. 

צורה זו מקובלת בכתיבה למקהלה, אך כשרוצים לכתוב לכל קול בנפרד, הסופרן כתוב במפתח סול, האלט כתוב במפתח דו אלט (כשדו נמצא על השורה השלישית על גבי החמשה), הטנור כתוב במפתח דו טנור (כשדו נמצא על השורה השנייה מלמעלה על גבי החמשה), והבס כתוב במפתח פה.

סופרן

סופרן הוא הקול הנשי הגבוה ביותר.
המנעד הבסיסי של קול זה נע בין התווים: לה באוקטבה השלישית ל-לה באוקטבה החמישית במקלדת הפסנתר (A3-A5)
* זמרות סופרן בולטות במוזיקה הפופולרית: מריה קארי, סלין דיון, ויטני יוסטון, כריסטינה אגילרה, אנסטסיה,קלי קלארקסון ליאונה לואיס.
* רפרטואר קלאסי: מריה קאלאס, רנה פלמינג, ג'ואן סאתרלנד
* בזמר העברי: שולי נתן, אופירה גלוסקא, נחמה הנדל, ריטה.

סופרניסט
סופרניסט הינו המקבילה הגברית לסופרן מבחינת מנעד, "מעברים" וטכניקה. זהו קול נדיר ביותר, אף יותר מקונטרה-טנורים אחרים.
*זמרי סופרניסט במוזיקה הפופולרית: כריס קולפר
*זמרי סופרניסט במוזיקה העברית: דוד ד'אור

מֶצו-סופרן
מצו-סופרן הוא הקול הנשי האמצעי בגובהו בין קול האלט לקול הסופרן. 
המנעד הקולי הבסיסי של קול זה נע בין התווים: סול באוקטבה השלישית לסול באוקטבה החמישית במקלדת הפסנתר (G3-G5)
* זמרות מצו-סופרן בולטות במוזיקה הפופולרית: ליידי גאגא, מדונה. 
* זמרות מצו-סופרן בולטות ברפרטואר הקלאסי: צ'צ'יליה ברטולי, כריסטה לודוויג, ג'ולייטה סימיונטו, מגדלנה קוז'נה.
* זמרות מצו-סופרן בולטות בזמר העברי: אסתר עופרים, עליזה קאשי, יהודית רביץ, יפה ירקוני, עדנה גורן.

אלט
אלט או קונטראלטו הוא קול נמוך במעט מהמצו-סופרן. האלט הוא נחשב לקול "פנימי", והוא בעצם המילוי ההרמוני של היצירה. קולות האלט (וגם הטנור) חשובים מאוד במקהלה ובהרכבים, מפני שהם דואגים להרמוניה ונותנים את המרקם של היצירה. את האלט משווים בדרך כלל לכינור שני ברביעיית מיתרים. לעתים קרובות נותן האלט את הקצב, ולכן ביצירות מסוימות קול זה הוא הקול ש"דוחף" את התזמורת קדימה, גורם לה לשמור על הקצב, ולכן קול זה נחשב לחשוב. 
המנעד הקולי הבסיסי של קול זה נע בין התווים: מי באוקטבה השלישית למי באוקטבה החמישית (E3-E5)

* כלי האלט העיקריים: אבוב, סקסופון אלט, חלילית אלט, קרן יער ועוד.
* זמרות אלט בולטות:
** רפרטואר קלאסי: מריאן אנדרסון, קתלין פרייר, מרילין הורן
** רפרטואר פופולרי או מעורב: שר, קארן קרפנטר, אודטה, נינה סימון, מרסדס סוסה
** בזמר העברי: שושנה דמארי, ריקה זראי, עדנה לב, ניצה טרמין, רחל אטאס, קורין אלאל

טנור

טנור הוא הקול הגברי הטבעי (היינו, מבלי להחשיב קסטראטי וזמרים המשתמשים בפלסטו) הגבוה ביותר. 
המנעד הקולי הבסיסי של קול זה נע בין התווים: דו באוקטבה השלישית לדו באוקטבה החמישית (C3-C5)

* זמרי טנור בולטים:
** רפרטואר קלאסי: חוסה קאררס, לוצ'אנו פבארוטי, פלאסידו דומינגו (שלושת אלה ביצעו הופעות משותפת תחת השם "שלושת הטנורים"), אנדראה בוצ'לי, אנריקו קארוזו
** רפרטואר פופולרי או מעורב: פרדי מרקיורי, פיל קולינס, בריאן אדאמס, מריו לנצה, מייק בראנט, רוברט פלאנט
** בזמר העברי: אפרים שמיר, יהורם גאון, דורון מזר, אריק לביא, לוליק (אברהם לוי), אילי גורליצקי, יגאל בשן, מייק בורשטיין, רן אלירן, שמעון בר.

ישנם זמרים השייכים לקבוצה זו, המפיקים קולות שגבוהים יותר מהטנור, וקולם נקרא לרוב קונטרה טנור: פרדי מרקורי, רוברט פלאנט.

בריטון
בריטון הוא קול גברי, שנמצא בין הבס לטנור. הבריטון נחשב לקול "פנימי", ומשום כך הוא גם פחות בולט. קול הבריטון דואג בדרך כלל למילוי ההרמוני של היצירה, והוא קיים בעיקר במקהלה בעלת שישה קולות.
המנעד הקולי הבסיסי של קול זה נע בין התווים: סול באוקטבה השנייה ל-סול באוקטבה הרביעית (G2-G4)

** כלי הבריטון העיקריים: טרומבון, סקסופון בריטון, בריטון ועוד.
**זמר בריטון בולט, הן באופרה והן בלידר הוא דיטריך פישר דיסקאו.
** זמרי בריטון פופולרים: אריק איינשטיין, ג'ים מוריסון, ששי קשת, דודו זכאי, צבי בורודו, עקיבא נוף, בני אמדורסקי, גדעון זינגר.

* ברפרטואר הקלאסי מתחלקת קטגוריה זו (כשמדובר בקול האנושי) לתת-קטגוריות על פי סוג קול/תפקיד:
** בריטון דרמטי (למשל: תפקיד "יאגו" באופרה "אותלו" מאת ורדי)
** בריטון לירי (למשל: תפקיד האב ז'רמון באופרה "לה טראוויאטה" מאת ורדי)
** בריטון קומי (למשל: תפקיד "פיגארו" באופרה הספר מסביליה מאת רוסיני)

בס
בס הוא הקול הגברי הנמוך ביותר, התפקיד המוזיקלי הנמוך ביותר ביצירה מסוימת ו/או תפקידו של כלי נגינה אשר לו הטסיטורה הנמוכה ביותר במשפחת כלי-נגינה. המנעד הקולי הבסיסי של קול זה נע בין התווים: מי באוקטבה השנייה למי באוקטבה הרביעית E2-E4

* כלי הבס העיקריים: קונטרבס, טובה, בסון, בס חשמלי ("גיטרה בס") ועוד.
* זמרי בס בולטים:
** רפרטואר קלאסי: פיודור שאליאפין, סר ג'ון טומלינסון, סטיבן קונולי.
** רפרטואר פופולרי או מעורב: בארי ווייט, פול רובסון, לאונרד כהן.
** בזמר העברי: שמעון ישראלי,יוסי בנאי, אלי גורנשטיין, אברהם פררה, שמשון בר-נוי, אילקה (הלל) רווה,(עופר לוי).

* ברפרטואר הקלאסי מתחלקת קטגוריה זו (כשמדובר בקול האנושי) לתת-קטגוריות על פי סוג קול/תפקיד:
** באסו פרופונדו (למשל תפקיד זראסטרו באופרה חליל הקסם מאת מוצרט)
** באסו בּוּפוֹ/באס קומי (למשל תפקיד Don Magnifico באופרה "לכלוכית" מאת רוסיני)
** באס לירי/basso cantate/basse noble (למשל תפקיד המלך פיליפ השני באופרה "דון קארלו" מאת ורדי)



מדגסקר (באנגלית: Madagascar) הוא סרט אנימציה ממוחשבת הומוריסטי משנת 2005, אשר בוים על ידי אריק דארנל וטום מק'גארט, והופק על ידי חברת דרימוורקס. הסרט מספר את סיפורן של ארבע חיות מגן חיות בניו יורק שמובלות באופן בלתי צפוי לאי מדגסקר באפריקה. ב-7 בנובמבר 2008, יצא לאקרנים סרט המשך ל"מדגסקר", בשם "מדגסקר 2" ובשנת 2012 צפוי לצאת הסרט השלישי בסדרה, "מדגסקר 3".

בעקבות הצלחת הסרט נוצרה סדרת ספין-אוף טלוויזיונית בשם "הפינגווינים ממדגסקר". הסדרה המונפשת מוקדשת לפינגווינים מהסרט "מדגסקר", ומתוארות בה עלילותיהם במצבים שונים. בנוסף, ב-2005 יצא סרט קצר המתאר את עלילות חבורת הפינגווינים במהלך חג המולד ("The Madagascar Penguins in a Christmas Caper").

עלילה
אלכס האריה הוא מלך הג'ונגל העירוני בגן החיות בסנטרל פארק בניו יורק. הוא וחבריו הטובים מרטי הזברה, מלמן הג'ירף, וגלוריה ההיפופוטמית נחשבים למנהיגים של גן החיות שמתעורר לחיים בלילה, כשהפארק נסגר למבקרים. על אף שהם מבלים את כל חייהם מאחורי הסורגים הם מאושרים בחלקם, נהנים מארוחות פאר, מנופי הפארק ומחיבת המבקרים. אבל כאשר מגיע יום הולדתו העשירי של מרטי, החברים מנסים לחגוג עמו אך הוא נשאר מדוכדך ומחליט לגלות את העולם שמחוץ לגן החיות. מרטי מצליח לברוח בעזרת הפינגווינים, ושלושת החברים שנותרו מאחור מגלים שהוא נעדר ומחליטים לצאת למצוא אותו. השלושה מצליחים לאתר את מרטי בתחנת גרנד סנטרל, אבל לפני שהם מספיקים לעלות על רכבת בחזרה לגן החיות הם נתפסים. חברי ארגונים למען זכויות בעלי החיים מחליטים לשחרר אותם לחופשי ושלוח אותם לג'ונגל, וכך מוצאת החבורה את עצמה באוניה השטה היישר אל הג'ונגל שבאפריקה. כשהפינגווינים הלהוטים מחבלים באוניה כדי להגיע דווקא לאנטארקטיקה, אלכס, מרטי, מלמן וגלוריה נסחפים לחוף האקזוטי של מדגסקר. בעלי החיים הניו-יורקרים שרגילים לחיי הרוגע והמפנקים של גן החיות בניו יורק, מנסים להסתדר בטבע הפראי ועוברים הרפתקאות שונות.

הדמויות
* אלכס האריה - אלכס האריה גדל בגן החיות של סנטרל פארק בניו יורק וחי את חייו כמלך. הוא מבדר את המבקרים בגן בקטעי ריקוד ואקרובטיקה וסבור כי הוא מלכה של אימפרית גן החיות אותו מעולם לא עזב. חבריו הטובים ביותר הם מרטי, מלמן וגלוריה.
* מרטי הזברה - מרטי הוא זברה אשר חי בגן החיות. למרטי היה חלום לעזוב את גן החיות ולצאת לטבע ובגללו הגיעה החבורה למדגסקר.
* גלוריה ההיפופוטמית - גלוריה היא היפופטמית שנולדה וגדלה בגן החיות, חברותית ואנרגטית.
* מלמן הג'ירף - ג'ירף היפוכונדר, מכור לתרופות, יודע את המפה של הרכבת התחתית של ניו יורק בעל פה.
* הפינגווינים - הפינגווינים מאמצים לעצמם סגנון התנהגות של מרגלים הנמצאים בביצוע משימה ממשלתית חשאית ומתכננים את הבריחה שלהם אל אנטארקטיקה. שמותיהם הם "סקיפר", "קובלסקי" "ריקו" ו"פרייבט". ספק אחים.
* המלך ג'וליאן השלושה עשר (XIII) - למור קטה, מלכם של הלמורים. מלא שמחה וחיים. כאשר החבורה מגיעה לאזורו, הוא משתמש בהם כדי להבריח את אויביו הפוסות.
* מוריס - איי איי שחור. עוזרו של המלך ג'וליאן.
* מורט - למור עכברי עוזרו של המלך ג'וליאן שגם מציק לו ונוגע ברגלו כל הזמן.
* מייסון ופיל : שני השימפנזים אשר רדפו אחרי החיות בזמן שמרטי נעלם, הם פגשו את סקיפר וחבריו בספינה.
* נאנא : אישה זקנה אשר שונאת את אלכס ורוצה להרביץ לו.

דיבוב הדמויות

ראו גם
*מדגסקר 2
*מדגסקר 3
*הפינגווינים ממדגסקר (ספין-אוף)

קישורים חיצוניים
* 
* 
*
*, 30.6.2005, באתר E-online 
* 
* באתר "יעל מבקרת בקולנוע"




היספניה בייטיקה (ידועה גם בשם ספרד הרחוקה) הייתה פרובינקיה רומית שהשתרעה על שטחו הדרום-מערבי של חצי האי האיברי (ספרד ופורטוגל של ימינו). 

שמה המקורי של הפרובינקיה, "היספניה הרחוקה" (Hispania Ulterior), הוחלף בשנת 27 לפנה"ס לשם "בייטיקה" על שם נהר הבייטיס (כיום גוואדלקיוויר).

הפרובינקיה נוסדה בשנת 197 לפנה"ס, 8 שנים לאחר שקרתגו הובסה בספרד על ידי סקיפיו אפריקאנוס.

הפרובינקיה בתקופת הרפובליקה
למעשה, אף על פי שספרד הרחוקה הוסדרה כפרובינקיה כבר ב-197 לפנה"ס, הרי שהשטח לא נכבש באופן ממשי עד 194 לפנה"ס. בשנה זו התפשטה הלחימה שניהלו הרומאים עם שבטי הקלטיברים גם אל השבטים הלוזיטנים בדרום מערב האי האיברי, שם זכו הלגיונות הרומיים בפיקודו של סקיפיו נאסיקה לניצחונות. בשנת 192 לפנה"ס כבשו הרומים את טולטום (כיום טולדו).

הלחימה הסתיימה למעשה רק בשנת 179 לפנה"ס, לאחר שהשבטים הגיעו להסדר עם נציב היספניה טרקוננסיס, טיבריוס סמפרוניוס גרקכוס.

בשנת 154 פרצה שורה של מלחמות הידועות בכינויין המלחמות הלוסיטניות, שנמשכו עד שנת 138 לפנה"ס. את הלוסיטנים הנהיג במלחמות אלו ויריאתוס, אשר הסב לרומאים מפלות רבות תוך שימוש נרחב בלוחמת גרילה. סיום המלחמות התאפשר רק לאחר שנציב הפרובינקיה ב-138 לפנה"ס, סרוויליוס קאיפיו, אירגן את רציחתו של ויריאתוס בידי אנשיו הוא.

המרידות הרבות ברומא נבעו ככל הנראה מפעולות הדיכוי והעושק של פקידי המדינה הרומיים, אשר ראו בהצבתם בפרובינקיה דרך להתעשר ולהעשיר את הנאמנים להם. כראיה לכך ניתן להביא את התלונות הרבות שהעלו נציגי הפרובינקיה בפני הסנאט, תלונות שהביאו אף להקמת ועדת חקירה משפטית שתבדוק את מעשיהם של נציבים לשעבר. בשנת 149 לפנה"ס אף הוקם בית דין של קבע על מנת לטפל בתלונות מעין אלה.


 
 


פובליוס קורנליוס סקיפיו אפריקנוס (235 לפנה"ס - 183 לפנה"ס) היה מדינאי ומצביא רומאי שפעל בתקופת המלחמה הפונית השנייה ואחריה. בעקבות ניצחונו על חניבעל בקרב זאמה שבאפריקה הוענק לו הכינוי "אפריקנוס".

סקיפיו אפריקנוס במלחמה הפונית השנייה
סקיפיו אפריקנוס השתתף בשלושת הקרבות הראשונים נגד חניבעל במלחמה הפונית השנייה. בקרב טיקינוס, בהיותו בן 17, מונה להיות מפקדה של פלוגת עתודה, אך כשראה שאביו נפצע ויש לידו רק פרשים ספורים, יצא בראש פלוגתו לעזרתו והציל את חיי אביו ועל כן העניק לו אביו, שהיה המפקד העליון, את עטרת-האזרחות. הוא השתתף גם בקרב טרביה ובקרב קאנאי. 

ייחוס אצילי וכריזמה אישית רבה זיכו אותו, שנה אחרי מות אביו (בשנת 210 לפנה"ס), בפיקוד על כוחותיה של רומא בספרד. באותה עת הייתה כל ספרד דרומית לנהר האברו בשליטה קרתגית, אך למזלו לא ייחסו שלושת המפקדים הקרתגיניים חשיבות רבה להופעתו של המפקד הרומי החדש. 

הוא הצליח לכבוש בתחבולה את בירתה של קרתגו בספרד - קרתגו החדשה. השלל הרב שבו זכה עזר לו לגייס שכירי חרב רבים מקרב השבטים המקומיים. גם יחסו הצודק והחם כלפי התושבים המקומים עזר להעביר את נאמונתם מקרתגו לרומא. שנה לאחר מכן הוא הדף את עזרובעל מבאיקולה, אך לא הצליח לבלום את התגבורת הקרתגית שנשלחה מספרד לאיטליה. 

בשנת 206 הוא הצליח להביס את קרתגו בקרב איליפיה שסיים למעשה את השליטה הקרתגית בספרד. לאחר הניצחון, הוא החל לתכנן פלישה לחופי אפריקה על מנת לסיים את המלחמה. במסגרת ההכנות למבצע, הוא נסע לנומידיה על מנת להיוועד עם הנסיכים המקומים - מסיניסה וסינפקס - והצליח לזכות בתמיכתם. אחרי חיזוק השליטה בספרד וכיבוש המעוז הקרתגי האחרון בגאדס הוא עזב לאיטליה על מנת להתכונן לפלישה לאפריקה. 

בשנה לאחר מכן הוא נבחר למשרת הקונסול וקיבל לאחריותו את הפרובינקיה של סיציליה. בזמן הזה, צבא חניבעל נדחק לרצועה צרה בדרומו של חצי האי האפניני באזור ברוטיום וקמפניה. 

ההתנגדות הפנימית ברומא מנעה ממנו לפלוש לאפריקה באותה שנה, והוא נאלץ להמתין לשנת 204 על מנת לצאת למסעו. בינתיים, סיפקס שיקם את יחסיו עם קרתגו וחזר לתמוך בה, אך מסיניסה שמר אמונים לסקיפיו. חניבעל נאלץ לחזור לאפריקה על מנת להגן על מולדתו, אך בקרב זאמה שהתחולל בשנת 202 ניצח אותו סקיפיו, למרות כמה עשרות פילי מלחמה שהיו לחניבעל.

לקריאה נוספת
* לידל הארט, בזיל הנרי סקיפיו הגדול מנפוליון, מערכות, 1964.

הערות שוליים



 
 
 

חביבה מסיכה (ערבית:حبيبة مسيكة, שם המשפחה נכתב לעתים בעברית גם "מסיקה") (1903 - 20 בפברואר 1930), זמרת ושחקנית תיאטרון יהודייה שהפכה לדמות נערצת בתוניסיה, בציבור היהודי ובציבור המוסלמי.

קורות חייה
מסיכה נולדה בשם מרגריט בתוניס להורים עניים. היא התייתמה בגיל צעיר ועברה לחיות בבית דודתה,לילה ספאז, שהייתה זמרת. מסיכה למדה קרוא וכתוב בצרפתית בבית הספר של "כי"ח".החינוך הפורמלי שקיבלה השפיע רבות על גיבוש אישיותה ועל מהלך חייה לאחר מכן.

חביבה החלה לעלות על הבמה בגיל צעיר, תחילה כזמרת חתונות ברובע היהודי. היא זכתה להצלחה והקהל החל לכנות אותה "חביבת הכול" (حبيبة الكل), כינוי שהפך לשם הבמה שלה "חביבה".

בגיל עשרים הצטרפה חביבה לתיאטרון הערבי החדש בתוניס. עד מהרה הפכה לכוכבת התיאטרון. מסיכה דרשה וקיבלה שכר גבוה משאר השחקנים ואת התפקיד הראשי בהצגה (שאותו גילם תמיד גבר), מה שעורר התנגדות רבה מצד המוסלמים שכן מבחינתם הופעת אישה בדמות גבר הייתה דבר מאוד לא מקובל. 

מסיכה התפרסמה גם בשאר ערי תוניסיה. היא הקימה לעצמה להקה משלה שליוותה אותה בשיריה, ויצאה למסע הופעות באירופה.

מסיכה ניהלה חיי אהבה חופשיים שלא היו מקובלים אז על פי המסורת היהודית. היו לה מחזרים רבים, יהודים וגם מוסלמים, והיא עמדה להינשא לצרפתי נוצרי בשם ראול מרן. חייה נקטעו לאחר שאליהו מימוני, יהודי עשיר בן 80, התאהב בה וחיזר אחריה אף על פי שנדחה. ב-20 בפברואר 1930 הוא פרץ לביתה, שפך עליה חומר דליק ושרף אותה. היא נפטרה זמן קצר מאוחר יותר. 

מסיכה הייתה דמות נועזת ושנויה במחלוקת. היא נהגה לבטא את עמדותיה באופן חופשי והייתה אישה עצמאית ומשוחררת. היא שמה דגש על זהותה הלאומית התוניסאית יותר מאשר על זהותה הדתית. כך למשל בשנת 1928 הופיעה עטופה בדגל תוניסה ושרה למען שחרורה מהשלטון הצרפתי.

על חביבה נכתבו לפחות שני רומנים. כמו כן נעשה עליה סרט הנקרא: "מחול האש".

לקריאה נוספת
* ירון צור, סיפור תרבות: יהודי תוניסיה וארצות מוסלמיות אחרות, הוצאת מרכז זלמן שזר, 2003.

קישורים חיצוניים
*
*


 
יוסטיניאנוס השני, המוכר גם בשם ריינוטמטוס ("חצוי-האף") (669-711) היה קיסר ביזנטי בין השנים 685 עד 695, ואז שוב מ-704 עד 711. הוא ירש את אביו, קונסטנטינוס הרביעי כשהיה בן שש-עשרה.

תקופת שלטונו הראשונה
תקופת שלטונו לא הייתה סוגה בשושנים, הן מבית והן מחוץ. לאחר פלישה מוצלחת הוא כרת שביתת נשק עם הערבים, והעניק להם זכות שלטון משותף על ארמניה איבריה וקפריסין. הוא גירש 12,000 מארונים נוצרים ממולדתם לבנון כדי לאפשר לערבים לשלוט באסיה הקטנה, מה שהוביל לכך שהערבים כבשו את ארמניה בשנת 692.

בשנת 688 ניצח יוסטיניאנוס את הבולגרים ניצחון מוחץ. בינתיים, המחלוקות המרות שעלו בכנסייה בשל רדיפתו צמאת-הדם של יוסטיניאנוס את המניכאיזם, והעושק (בעזרת אנשיו סטפנוס ותאודטוס) שבעזרתו השביע את תשוקתו לפאר ואת תאוותו להקמת בניינים יקרים גרמו לנתיניו למרוד נגדו. בתקופתו נהגו לתלות את פושטי הרגל החייבים מס, כשראשם מטה, מעל מדורה קטנה הבוערת לאט ומעלה עשן.

גלות
בשנת 695 פרץ המרד תחת הנהגתו של לאוניטוס, ולאחר שכרת את אפו של יוסטיניאנוס (ומכאן קיבל את כינויו) הוא הוגלה לחרסון שבקרים. לאחר חלוף שלוש שנים הודח לאוניטוס, גם אפו נכרת והוא נכלא על ידי טיבריוס אבסימרוס, שהיה לקיסר.

יוסטיניאנוס נמלט מחרסון לאחר כמעט תשע שנים ונשא את תאודורה, אחותו של איבוסירוס גליאבנוס (בוסיר גלבן), הכגן של הכוזרים. הם קיבלו בית בעיר פנגוריה שבחצי האי טאמאן. בוסיר קיבל הצעת שוחד מטיבריוס כדי שיהרוג את גיסו, ושלח שני בכירים כוזרים - פפטזייס ובלגיטזין - כדי שיבצעו את המעשה. אולם תאודורה הזהירה את יוסטיניאנוס. יוסטיניאנוס הזמין את מבקשי נפשו, אחד, אחד, למעונו וחנק אותם בעזרת חבל וברח מהעיר.

יוסטיניאנוס ברח לטרבל, שליט הבולגרים בחבל הבלקן. הלה הציע את תמיכתו בתמורה לתמיכה כספית וכתר קיסר. יוסיטניאנוס הסתער על קונסטנטינופול עם צבא של 15,000 פרשים בולגרים, אך לא הצליח לכבוש את העיר בכוח. לכן חדרו הוא וכמה מרעיו לעיר דרך אמת מים שלא הייתה בשימוש, ארגנו את תומכיהם, ותפשו את העיר בהפיכה צבאית לילית. יוסטיניאנוס הוציא להורג את יריביו לאוניטוס וטיבריוס, כמו גם אלפים מתומכיהם, ושב לכס הקיסרות בשנת 705.

תקופת שלטונו השנייה

תקופת קיסרותו השנייה התאפיינה במלחמה כושלת נגד הבולגרים, שהיו תחת הנהגתו של טרבליס, ניצחונות ערביים באסיה הקטנה, והתקפות של אנשיו על עריו שלו - רוונה וחרסון, שם העניש ביד קשה את האצילים והפליטים. יוסטיניאנוס נפגש עם האפיפיור קונסטנטינוס והשניים נשאו ונתנו על פשרה.

שלטונו העריץ של יוסטיניאנוס גרם לפרוץ מרד נוסף נגדו. העיר חרסון מרדה; תחת הנהגתו של פיליפיקוס (ברדנס). הכוחות שנשלחו לדכא את המרידה הצטרפו עד מהרה למורדים, ופנו כנגד עיר הבירה. זו נכבשה ופיליפיקוס הוכרז כקיסר. יוסטיניאנוס נאלץ להמלט ונרצח באסיה הקטנה בדצמבר 711. הוא היה הקיסר האחרון לבית הרקליוס.

תיאור בדיוני של חייו של יוסטיניאנוס מופיע בספרו של הארי טרטלדאב משנת 1998: Justinian.

קישורים חיצוניים


 


מדרשת לינדנבאום (בעבר נקראה מדרשת ברוריה) היא מדרשה תורנית לנשים בירושלים.

הקמת המדרשה
מדרשת לינדנבאום החלה את דרכה בשנת 1976, אז נקראה בפי כל על שם מייסדה וראשה הרב ברוונדר, אשר עמד במקביל בראש ישיבת המבתר. שמה הרשמי היה "מדרשת ברוריה", על שם ברוריה, אשתו השנונה והלמדנית של רבי מאיר, אחד מחכמי המשנה הבולטים. את שמה הנוכחי קיבלה מדרשת לינדנבאום בשנות התשעים, על שם זוג הנדבנים בלדה ומרסל לינדנבאום המעורב במפעלים פמיניסטיים ותורניים. כיום המדרשה היא חלק מרשת אור תורה סטון.

המדרשה נחשבת, במקביל למדרשה לבנות באוניברסיטת בר-אילן, כחלוצת המדרשות התורניות לבנות. המאפיין המובהק ביותר של חדשנותה הוא כניסתן של התלמידות ללימוד גמרא, תחום ישיבתי מרכזי שהיה עד אז נחלתם של מוסדות ישיבתיים לגברים בלבד.

בהתחלה הייתה המדרשה בעלת תו זיהוי אנגלוסקסי מובהק, אך ככל שעברו השנים היטשטש זיהוי זה והתחזק אופיו הישראלי של המקום.

תוכנות לימוד וצוות המדרשה
במדרשה מתקיימות תוכנית לבנות מישראל ותוכנית לבנות מחו"ל. תוכנית הדגל של המדרשה היא תוכנית "הדס" המשלבת לימודים במדרשה עם שירות צבאי מלא. הבנות לומדות במדרשה ואחר כך מתגייסות לצה"ל, לשירות בחיל חינוך, מודיעין או בשב"כ. הבנות המשרתות בחינוך חוזרות למדרשה במהלך שירותן לחצי שנת לימוד.

במדרשה ישנן גם תוכניות לנשים אחרי שירות לאומי או צבאי. תוכנית אחת היא תוכנית ברוריה המיועדת לנשים מיד לאחר השירות ולפני הלימודים האקדמאים או תוך כדי אותם לימודים. התוכנית השניה, 'תוכנית המנהיגות' היא למעשה כולל לנשים. תלמידות מסלול זה לומדות גמרא והלכה באינטנסטיבות במשך חמש שנים ונבחנות במבחנים המקבילים למבחני ההסמכה לרבנות של הרבנות הראשית.

התוכנית לבנות חו"ל היא מהוותיקות שבמדרשות בישראל. בתוכנית מושם דגש על לימודי גמרא והלכה בצד לימוד תנ"ך ומחשבת ישראל. התוכנית שמה דגש על חינוך ציוני. בנות חו"ל באות לשנת לימודים בארץ. חלקן נשאר לשנת לימוד שנייה ומיעוטן עולות לארץ מיד או לאחר תום לימודיהן האקדמיים בחו"ל.

הרב שלמה בראון משמש כראש המדרשה, הרבנית שני טרגין כראש בית המדרש והרב אהד טהר-לב כראש התוכנית הישראלית. כמו כן, מלמדים במדרשה בין השאר פרופ' הרב דניאל אפשטיין, הרב ד"ר מרדכי סבתו, הרב שוקי רייך, הרב ברוך גיגי (ראש ישיבת הר עציון), הרב אביה הכהן, הרב חיים נבון ופרופ' תמר רוס.

קישורים חיצוניים

 באתר רמבי"ש





 
 



פרת' (אנגלית: Perth) היא עיר הבירה של מדינת אוסטרליה המערבית (Western Australia) שבאוסטרליה. בעיר מתגוררים כ-1,600,000 תושבים והיא העיר הרביעית בגודלה באוסטרליה.

גאוגרפיה

פרת' ממוקמת על גדת נהר סוואן (נהר הברבור - הקרוי כך בשל הברבורים השחורים המצויים בו) ועל גדת האוקיינוס ההודי.

היסטוריה
בשנת 1826 ייסד הצבא הבריטי בסיס בקינג ג'ורג' סאונד מחשש לניסיונות סיפוח צרפתיים. בשנת 1829 נוסדה העיר פרת' והפכה להיות בירת מושבת נהר סוואן. בשנת 1850 הפכה אוסטרליה המערבית למושבת עונשין, לבקשת החקלאים ואנשי העסקים המקומיים אשר רצו להשתמש בכוח העבודה הזול של האסירים.

שם העיר- פרת' נבחר בשנת 1829 על ידי ג'יימס סטירלינג, מושל אוסטרליה באותה עת, על שם פרת'שייר -מחוז הולדתו של ג'ורג' מוריי, שר המושבות הבריטי.

אוכלוסייה
אוכלוסיית פרת', מהיותה עיר הנמל המערבית באוסטרליה, מורכבת ממהגרים בריטיים, איטלקים ויוונים. פרת' הינה העיר בה מספר המהגרים הברטיים הגדול ביותר באוסטרליה. מעל 20% מתושבי העיר מוצאם או מוצא הוריהם בריטי. בעיר מהגרים ממלזיה, סינגפור, הונג קונג, אינדונזיה, סין והודו.

ספורט
הספורט הפופולרי ביותר בפרת' הינו כדורגל אוסטרלי. בעיר שתי קבוצות כדורגל החברות בליגת הכדורגל האוסטרלי: נשרי החוף המערבי (West Coast Eagles) ומועדון הכדורגל פרמאנטל (Fremantle Football Club)

בפרת' קבוצת כדורגל אחת - תפארת פרת' (Perth Glory). בפרת' נערך מדי שנה טורניר הטניס - גביע הופמן.

קבוצת הכדורסל של פרת' נקראת פרת' ווילדקטס (חתולי הבר של פרת'), והיא משחקת בליגת העל האוסטרלית בכדורסל.

השכלה
בפרת' מצויות ארבעה אוניברסיטאות ציבוריות:
* אוניברסיטת אוסטרליה המערבית - בת 90 שנה, ומהווה את אחד ממוסדות המחקר הידועים באוסטרליה. הארכיטקטורה של האוניברסיטה נאו-קלאסית.
* אוניברסיטת מרדוק
* אוניברסיטת קורטין לטכנולוגיה
* ואוניברסיטת אדית' כוואן
וכן אוניברסיטה פרטית - אוניברסיטת נוטרדאם אוסטרליה - אוניברסיטה קאתולית שנוסדה ב- 1990.

אתרים בעלי חשיבות

אתר התיירות החשוב ביותר של פרת', בהיותה עיר שטופת שמש רוב ימות השנה, הם חופי הרחצה של העיר.

מרכזה של פרת' ממוקם על הגדה הצפונית של נהר סוואן.  כאשר אזור המע"ר ממוקם קרוב ביותר לנהר, ואזורים המגורים מתרחקים והולכים מהנהר.

בפרת' מספר רב של פארקים. פארק קינגס ממוקם על גבעה גבוהה המכונה "הר אליזה". שטחו של הפארק גדול פי ארבעה משטחו של סנטרל פארק הניו יורקי, ונמצאים בו הגנים הבוטניים של העיר. פארק זה ידוע בפרחי הבר הרבים הגדלים בו.

גן החיות של פרת' ממוקם על גדתו הדרומית של נהר סוואן. ניתן להגיע אל גן החיות באמצעות גשר נרוז או באמצעות מעבורת.

מגדל הפעמון סוואן הינו מגדל פעמון השוכן על גדת נהר סוואן ומכיל את פעמוני כנסיית סנט מרטין בשדות - מתנת בריטניה לעיר פרת' לרגל שנת ה-200 להתיישבות באוסטרליה.

מרכז הקונגרסים של פרת' נפתח בשנת 2004. המרכז ממוקם על גדת הנהר בקרבת המע"ר של פרת'.

בקרבת חוף הים מצויים מספר איים המהווים אתרי תיירות. הידוע בהם הוא האי רוטנסט.

בפרת' נמצא האקווריום התת-מימי הגדול באוסטרליה.

תחבורה

בקרבת העיר פרת' שתי שדות תעופה - שדה התעופה פרת' ושדה התעופה ג'אנדאקוט.

אקלים

בחודשי הקיץ, אקלימה של פרת' חם ויבש. החודש החם בשנה הוא פברואר.  הטמפרטורה המקסימלית שנמדדה הייתה 46.2 מעלות צלזיוס (ב-23 בפברואר 1991).

בחודשי החורף הטמפרטורות נמוכות יותר, אף שמעולם לא ירדו הטמפרטורות מתחת ל-0. הטמפרטורה הממוצעת בחורף (בשעות היום) היא 16 מעלות צלזיוס.

היהודים בפרת'
בפרת' ישנה קהילה קטנה המונה 7,000 איש. ישנם ארבעה בתי כנסת אורתודוקסיים בעיר  (אחד מופעל על ידי ארגון חב"ד) ובית ספר יהודי אחד.

ערים תאומות

לפרת' מספר ערים תאומות:
*  קגושימה, יפן, משנת 1974
*  יוסטון, טקסס, ארצות הברית, משנת 1984
*  רודוס, יוון, משנת 1984
*  מגיסטי, יוון, משנת 1984
*  סן דייגו, קליפורניה, ארצות הברית, משנת 1987
*  ואסטו, איטליה, משנת 1989

קישורים חיצוניים

*
*
*
*
*
*





הים הטירני (איטלקית Mar Tirreno; צרפתית Mer Tyrrhénienne; סיציליאנית Mari Tirrenu) הוא ים שולי בים התיכון ונמצא מערבית לחצי האי האפניני. הוא גובל בקורסיקה וסרדיניה במערב, בים הליגורי ובארכיפלג הטוסקני בצפון, בטוסקנה, לאציו, קמפניה ובקלבריה במזרח ובסיציליה בדרום. העומק המרבי הוא 3,785 מטר. במיתולוגיה היוונית, שימשו הצוקים המתנשאים מעל הים הטירני כמשכנן של ארבע הרוחות שנשמרו בידי איאולוס (שומר הרוחות). שמו של הים הטירני נגזר מהמסורת היוונית, לפיה המנהיג האטרוסקי "טירנוס" הוביל את האטרוסקים מאזור לידיה לחצי האי האפניני. המחקר המודרני לא מצא הוכחות חד משמעיות למוצא האטרוסקים. 

הים הטירני נמצא ליד השבר האירופו-אפריקאי ולכן קרקעיתו מלאה בשלשות הרים והרי געש, חלקם פעילים. הרוחות הנושבות בו הן המיסטראל מעמק הרון, ליבקיו מדרום מערב ושירוקו ואוסטרו מהדרום.

חמישה מצרי ים מובילים אל הים הטירני:

*מצר מסינה בין סיציליה ומסינה אשר בקצה המגף האיטלקי ורוחבו כשלושה קילומטר.
*תעלת קורסיקה בין איטליה וקורסיקה, כ-80 ק"מ בקירוב.
*מצר בוניפאצ'יו בין קורסיקה לסרדיניה ורוחבו כאחד עשר קילומטר.
*מצר חסר שם בין סרדיניה לתוניסיה בן 200 ק"מ.
*מצר סיציליה בין תוניסיה וסיציליה כ-160 ק"מ בקירוב.



 
הפריה מלאכותית היא טכנולוגיה רפואית, במגוון שיטות, המשמשת להפריה שלא באמצעות קיום יחסי מין. השיטה משמשת למתן מענה לבעיות אי פריון, וכן להפריה של נשים שמסיבות שונות מעדיפות שלא לעשות זאת באמצעות קיום יחסי מין. בבעלי חיים בחקלאות המתועשת נהוגה הפריה מלאכותית באמצעות הזרעה מלאכותית.

אי פריון

אי-פריון הינו בעיה או הפרעה במערכת הרבייה. האבחנה מתבצעת בדרך-כלל לאחר שבני הזוג קיימו יחסי מין מלאים ללא אמצעי מניעה במשך שנה ברציפות ללא התעברות. 
על-פי הגדרה זו, כ-10% מכלל הזוגות יאובחנו כסובלים מאי פוריות.

ב-40%-55% הגורם לבעיה אצל האישה, והליקוי יכול להיות הורמונלי וקשור להפרעה בתהליך הביוץ, או מכני עקב בעיה במערכת הרבייה. ב-25%-40% מהמקרים הבעיה היא אצל הגבר, ומקורה בליקויים שונים בזרע או בעיה חסימתית. ב-10% מהמקרים מאובחן ליקוי אצל שני בני הזוג. ב- 10% מהמקרים הסיבה לאי הפריון אינה ידועה ונקראת בלשון המקצועית אי פריון אידיופטי. 

שיטות טיפול

הטיפול המקובל לאי פריון הוא בהפריה מלאכותית. הטיפול מתבצע בהתאם לאבחנה המדויקת של הגורם או הגורמים לאי הפריון, לעתים משולבות מספר שיטות טיפול, וזאת על מנת לנצל את היתרונות של כל שיטה ושיטה. מקובל לחלק את שיטות הטיפול לשתי קבוצות עיקריות:

# שיטות שונות של הפריה שאינה חוץ גופית ( Non IVF Treatments)  
# שיטות שונות של הפריה חוץ גופית (הח"ג IVF). 

קיימת כיום הגישה של טיפולים נוספים כגון קבוצות תמיכה, טיפולים של רפואה סינית ואחרים. זוגות שלא מצליחים להרות לאחר טיפולי הפריה יכולים לפנות לאפשריות אחרות כדוגמת פונדקאות או אימוץ ילדים.

הפריה מלאכותית בבעלי חיים  
    
הפריה מלאכותית מבוצעת בבעלי חיים באמצעות הזרעה מלאכותית, לשם השבחה גנטית ומסיבות כלכליות. שיטה זו היא למעשה אמצעי המשכלל את יישום עיקרון הברירה הסלקטיבית של בעלי חיים לפי תכונותיהם המתאימות לצורכי האדם.   
    
ליישום השיטה נאסף זרע מזכרים מובחרים, והוא נמכר לכל דורש.

ראו גם

* אימוץ ילדים
* שיבוט
* הפריה חוץ גופית
* הזרעה מלאכותית
* תרומת ביציות

קישורים חיצוניים
* דניאל סינקלר,, המשפט 16, יולי 2003

 




פארן הוא מושב עובדים חקלאי הנמצא במרכז הערבה, כ-100 ק"מ צפונית לאילת.

המושב הוקם בנובמבר 1971 על ידי גרעיני נח"ל של חטיבת בני המושבים בנוער העובד והלומד. בהתחלה חיו חברי הגרעינים בצורה שיתופית מושבו"צ (הלחם של מושב וקיבוץ), ובשנת 1975 הפך למושב עובדים רגיל. 

המושב ממוקם למרגלות רכס עשת, מול העיר הנבטית העתיקה פטרה שבירדן.

הגידול העיקרי במושב הוא פלפל מתוק - אדום, צהוב וכתום, אותו מייצאים לארצות הברית ואירופה. במושב ישנם גם משקי פרחים, משקי חלב, ומספר מקומות אירוח (צימרים).

כמו כן ניתן למצוא במושב חוות סוסים, מורי דרך, סטודיו ליוגה, חרש עץ, סטודיו לכדרות, מנחת למטוסים זעירים, ועוד.
גלריית תמונות

ראו גם
* מדבר פארן
* נחל פארן

קישורים חיצוניים

*



 
 
 
כוראל הוא שיר תפילה של הכנסייה הלותראנית, אשר מושר על ידי כלל הקהל בכנסייה.

לכוראלים יש מנגינות פשוטות וקלות לשירה. הם לרוב בעלי מילים מתחרזות וכתובים במבנה סטרופי (אותה מנגינה לכל הבתים). חלק מהכוראלים נכתבו על ידי מרטין לותר בעצמו (שקרא להם בפשטות "שירים"). כוראלים רבים מבוססים על מזמורים גרגוריאניים (כמו הכוראל Nun kommt der Heiden Heiland שביסס לותר על תפילה מן המאה ה-12, או O Welt, ich muß dich lassen המבוסס על שיר פופולרי של היינריך איזאק Innsbruck, ich muß dich lassen).

למרות שכוראלים בדרך כלל מושרים בתור קו מלודי יחיד (מונופוניה), מספר מלחינים עיבדו והירמנו את הכוראלים, תוך כתיבת קולות נוספים. יוהאן סבסטיאן באך ידוע בעיבודיו של כוראלים למקהלה של סופרן, אלט, טנור ובאס. עיבודים אלה מוכרים וידועים כל־כך עד ששמו של באך הפך מקושר למושג כוראל.

הכוראל המעובד לקולות או לכלים ביצירות מאוחרות יותר, מתאפיין בתנועה יחסית דומה במקצב בכל הקולות. לתופעה זו קוראים "הומוריטמוס". הקול הראשי בכוראלים הראשונים היה דווקא הטנור אך עם הזמן נדד תפקיד זה לסופרן כששאר הקולות משלימים מתחתיו את ההרמוניה. בתפילות בכנסייה נהוג לנגן את הכוראל בעיבודו ההרמוני בעוגב, בעוד הקהל שר את המנגינה העיקרית - הלותרנית, של הסופרן.

ראו גם
* קולות (מוזיקה)
* קונטרפונקט
* כוראלים מאת יוהאן סבסטיאן באך



סִמְפוֹן (ברבים: סמפונות; בלעז: Bronchus, ברבים Bronchi) הוא אחד משני צינורות דרכם חודר האוויר מקנה הנשימה אל הריאות.

האוויר עובר אל הריאות ויוצא מתוכן דרך קנה הנשימה. קצה הקנה נפתח אל הגרון. הקצה התחתון של הקנה מתפצל לשני סמפונות, האחד נכנס לריאה השמאלית והשני - לימנית. הסמפונות הראשיים הם העבים ביותר והם מתפצלים שוב ושוב בתוך הריאות, נעשים קטנים יותר ויותר, עד אשר הם נעשים דקים כשערה.

הסמפון הקטן ביותר נקרא הסמפון הסופי או הסמפון הנושם. בדפנות הסמפונות ניתן למצוא סחוס ושרירים, והם מצופים מבפנים בשכבת רירית נשימתית. הרירית הנשימתית מצטיינת בבליטות מיקרוסקופיות הנקראות ריסים. בליטות אלה נעות ועוזרות לסלק מהסמפונות גופים זרים שחדרו אליהם. רירית כזו מצפה את כל דרכי הנשימה, מהאף ועד קצה הסמפונות.

הסחוס המצוי בדפנות הסמפונות נמצא בצורת פיסות של טבעות קטנות. שלא כמו בקנה, אין בסמפונות טבעות של סחוס אלא רק פיסות. סחוס זה מעניק לדפנות הסמפונות קשיחות מסוימת המאפשרת להם להישאר פתוחים.

ברירית הסמפונות עלולה להתפתח דלקת. דלקת סימפונות כרונית (ברונכיטיס) מתאפיינת בשיעול רב. מחלה ידועה אף יותר של הסמפונות היא אסתמה (בעברית: גנחת הסמפונות).


 



 
 




אדלייד (באנגלית: Adelaide) היא בירת מדינת אוסטרליה הדרומית.
העיר שוכנת לחוף האוקיינוס הדרומי וקרויה על שמה של המלכה אדלייד מסקסה מיינינגן, רעיתו של מלך בריטניה ויליאם הרביעי.
בעיר מתגוררים כ-1,200,000 (2009) תושבים, והיא העיר החמישית בגודלה באוסטרליה.

גאוגרפיה
אדלייד היא בירת מדינת אוסטרליה הדרומית.
העיר שוכנת לחוף האוקיינוס הדרומי על חצי האי פלוריו לחוף מפרץ סיינט וינסנט.
מוטו העיר
מוטו העיר הוא Ut Prosint Omnibus Conjuncti - "מאוחדים לטובת הכלל".

היסטוריה

אוסטרליה הדרומית יושבה רשמית כמושבה בריטית ב-28 בדצמבר 1836.
אזור העיר נסקר לצורך בנית עיר על ידי קולונל ויליאם לייט, העיר תוכננה מראש להיות מושבה של מתיישבים חופשיים, ולא כמושבת עונשים כמו סידני והוברט.

אקלים
האקלים של אדלייד ים תיכוני - קיצים חמים ויבשים וחורפים רטובים וממוזגים.

ממוצעי אקלים:
* טמפרטורה מקסימלית ממוצעת לחודש ינואר — 28.8 °C

* טמפרטורה מינימלית ממוצעת לחודש ינואר — 16.8 °C
* מספר שעות שמש בממוצע בינואר — 10.5 שעות
* טמפרטורה מקסימלית ממוצעת לחודש יולי — 15.3 °C
* טמפרטורה מינימלית ממוצעת לחודש יולי — 7.4 °C
* מספר שעות שמש בממוצע ביולי — 4.9 שעות
* כמות משקעים שנתית ממוצעת — 558 מילימטרים גשם

שיאי טמפרטורות:
* טמפרטורה מקסימלית — 44.3 °C
* טמפרטורה מינימלית — מתחת לאפס 0.4 °C

ממשל
מועצת העיר הוקמה בשנת 1840 והיא המועצה העירונית הוותיקה ביותר באוסטרליה.

דמוגרפיה
באדלייד רבתי מתגוררים 1,072,585 תושבים (2001), והיא העיר החמישית הגודלה באוסטרליה.
שיעור גידול האוכלוסייה בין השנים 2002 - 2003 היה 0.6% (שיעור הנמוך מהשיעור הארצי של 1.2%).

כלכלה
באדלייד נמצאים מפעלי ייצור מכוניות של חברות הולדן ומיצובישי, וכן מפעלי מחקר של צבא אוסטרליה ושל חיל האוויר האוסטרלי.

תרבות
אחד הכינויים של אדלייד הוא עיר הכנסייות - בשל מספר הכנסיות הרב בעיר. 

בעיר נערכים מספר רב של פסטיבלים כגון פסטיבל המוזיקה ברוסה, פסטיבל אדלייד לאומניות, פסטיבל הסרטים אדלייד ופסטיבל הפרינג' אדלייד.

ספורט
באדלייד נערכו מרוצי הפורמולה 1 של הגרנד פרי האוסטרלי בין השנים 1985 - 1995. החל משנת 1995 נערך המרוץ במלבורן. באדלייד נערך במקומו מרוץ האדלייד 500 על מסלול דומה.

באדלייד שתי קבוצות השייכות לליגת הכדורגל האוסטרלי: עורבי אדלייד (Adelaide Crows) ומועדון הכדורגל פורט אדלייד (Port Adelaide Football Club) המכונה גם "הכוח אדלייד" (Adelaide Power).

מאז שנת 1999 נערך באדלייד מרוץ האופניים טור דאון אנדר.

השכלה
באדלייד נמצאות אוניברסיטת אוסטרליה הדרומית, אוניברסיטת אדלייד ואוניברסיטת פלינדרס.
כמו כן נמצאת בעיר שלוחה של האוניברסיטה האמריקאית הפרטית אוניברסיטת קרנגי מלון.

תחבורה

מערך התחבורה הציברית של אדלייד, המכונה המטרו של אדלייד מורכב משילוב של מערכת אוטובסים ומערכת רכבות קלות, וכן חשמלית אחת - חשמלית גלנלג. באדלייד מערכת ייחודית של אוטובוסים מונחים הנקראת האו באן של אדלייד (Adelaide O-Bahn).

אדלייד נמצאת בנקודת האמצע של הרכבת ההודית פאסיפית העוברת בין פרת' וסידני.

שדה התעופה של העיר הוא שדה התעופה הבינלאומי אדלייד - שנבנה מחדש בשנת 2005.

תקשורת
עיתונות
באדלייד מספר עיתונים יומיים ובהם "האדוורטיזר" (The Advertiser), "המסנג'ר" ), "האוסטרליאן וכן מספר שבועונים, כגון "

טלוויזיה
באדלייד משדרות חמש תחנות טלוויזיה עיקריות: רשות השידור האוסטרלית, אס בי אס, רשת שבע, רשת תשע, ורשת עשר, וכן תחנה מקומית בשם.

ערים תאומות
לאדלייד מספר ערים תאומות:
*  אוסטין, טקסס, ארצות הברית (משנת 1983)
*  כרייסטצ'רץ', ניו זילנד (משנת 1972)
*  ג'ורג' טאון, איי קיימן (משנת 1973)
*  הימג'י, יפן (משנת 1982)
*  דאליין, ליאונינג, סין

קישורים חיצוניים

*
*
*
**
**


 
מלחמות מיתרידטס היו שלוש מלחמות שנערכו בין מיתרידטס השישי מלך פונטוס לבין הרפובליקה הרומית במהלך המאה ה-1 לפנה"ס.

* מלחמת מיתרידטס הראשונה - פלישת מיתרידטס לביתיניה ולאחר מכן לחלקים נרחבים ביוון ב־88 לפנה"ס
* מלחמת מיתרידטס השנייה - פלישת הצבא הרומי לפונטוס בראשות לוקיוס ליקיניוס מורנה בשנת 82 לפנה"ס
* מלחמת מיתרידטס השלישית - מיתרידטס פותח במלחמה כנגד רומא בעקבות סיפוח ביתיניה ב־74 לפנה"ס.

ראו גם
*אסיה הקטנה בתקופה ההלניסטית
*אסיה הקטנה בתקופה הרומית





 
 

 

אלת המסטיק (שם מדעי: Pistacia lentiscus) היא שיח, ירוק עד מהסוג של עצי האלה, נפוץ במיוחד בחורשים באזורים ים תיכוניים נמוכים. כיום הוא גדל בעיקר בדרום-מערב האי היווני כיוס באזור הנקרא מסטיקוחוריה (כפרי המסטיק ביוונית) וממנו מייצאים את שרף אלת המסטיק הנקרא "מסטיקא" המשמש כיום לצורכי מזון ותעשייה ובעבר שימש בעיקר לצורכי רפואה. גידולים נוספים ישנם בטורקיה וסוריה מהם מכינים גלידות.

גובהו של השיח כ-0.5 עד 2 מטר. 

העלים והצמח מכילים שרף ריחני הנוטף לאחר פציעה. בימי קדם היו מכינים ממנו חומר לעיסה (מכאן מקור השם "מסטיק" שהוא ביוונית "מסטיכה", Μαστιχα וגם בפיניקית משמעו "לעיסה" או "ללעוס", באנגלית "Mastic" או "Mastix"), וכן סם מרפא לתעשיית התרופות העוזר לנשים הרות, חיזוק הרחם והסדרת המחזור החודשי, מסייע לעצירת דימום מחזור הוסת, עצירת פצעים בגוף, מונע זיהומים בבטן, ועוזר נגד הצטננות בחורף, וחומר חיטוי נגד חיידקים, לחניטה של מתים, לייצור משחות שיניים וסתימת חורים זמנית בשיניים. שרף אלת המסטיק משמש בתור תבלין ובתור חומר קשירה או חומר מייצב להכנת ממתקים או קינוחים מזרחיים כגון רחת לוקום או גלידה מסטיק ומתאים להכנת פודינג או סחלב (משקה) וגם להסמכה של ריבה ועוגה ומשמש גם בתור תחליף לקורנפלור וג'לטין. ויכול להחליף את החומר הנקרא אבקת C.M.C המשמש לייצוב גלידות. חיקוי סינתטי של החומר ללעיסה משמש כמרכיב מרכזי במסטיק. ישנם עוד שימושים רבים ונוספים לשרף אלת המסטיק לתעשייה בתור ציפוי לחומרים שקופים כגון זכוכית, ופלסטיק ולייצור של ציפוי ורנית ודבק, ולצורכי קוסמטיקה לייצור בושם, שמנים וקרמים לגוף. בבתי מרקחת ובתי טבע השרף של עץ אלת המסטיק ביחד עם שרף עץ הלבונה נקראים בשם "מסטיק ערבי" או "מסטיק תימני".

הפירות נאכלים על ידי ציפורים, המפיצות את הזרעים למרחק. לבני-אדם הם גורמים לשלשול. גזע העץ משמש לתעשייה קלה של רהיטים.

הצמח גדל באזור אגן הים התיכון למרגלות הרים ממזרח ומערב, בעיקר עד גובה 300 מטר. הוא מלווה את החרוב ומאכלס מספר רב של קרקעות וסלעים.

בתקופת טבח כיוס לא נרצחו תושבי אזור מסטיקוחוריה הודות לגידולי אלת המסטיק  שממנו הופק שרף המסטיקא ששימש את הסולטאן ואת האימפריה הע'ותמנית.

ראו גם
* כיוס
* מסטיקא
* מסטיקוחוריה

קישורים חיצוניים

* 
* - מאמר מדעי באתר Botanical.com
* באתר encyclopedia of spice



מת'יו פייג' (מאט) דיימון (באנגלית: Matthew Paige "Matt" Damon; נולד ב-8 באוקטובר 1970) הוא שחקן קולנוע ותסריטאי אמריקאי זוכה פרס האוסקר ופרס גלובוס הזהב.

ביוגרפיה
נעורים
מאט דיימון נולד בקיימברידג' שבמסצ'וסטס לקנט וננסי דיימון. סבו מצד אמו הוא ממוצא פיני. יש לו אח, קייל, שהוא פסל ואמן.

בגיל צעיר החל להשתתף בהצגות בבית ספרו, עליהן זכה במספר פרסי דרמה בתחרויות ארציות.
הוא התחיל ללמוד באוניברסיטת הרווארד בסתיו 1988, אך עזב את השיעורים כדי לפתח את קריירת המשחק שלו בלוס אנג'לס.

קריירה
תפקידו הראשון של דיימון בסרט היה ב-1988 בקומדיה הרומנטית "מיסטיק פיצה" (Mystic Pizza).
 
הוא זכה בפרס אוסקר לתסריט המקורי הטוב ביותר ובפרס גלובוס הזהב לתסריט הטוב ביותר יחד עם חברו מבית הספר בן אפלק עבור "סיפורו של ויל האנטינג" (Good Will Hunting - 1997), והיה מועמד לפרס האוסקר לתפקיד השחקן הטוב ביותר עבור אותו סרט.

ביחד עם אפלק ייסד את פרויקט גרינלייט שמטרתו למצוא ולממן יוצרי סרטים מתחילים ומבטיחים.
שיחק גם בסרטו של סטיבן ספילברג "להציל את טוראי ראיין" - בתור ראיין; בסרט "זהות כפולה" ובהמשך הסרט ב"זהות במלכודת". כמו כן שיחק בסרט "מוריד הגשם" על-פי ספרו של ג'ון גרישם בתור עורך דין צעיר מממפיס התובע חברת ביטוח גדולה. שיחק גם באושן 11 (2001), ב-אושן 12 ובאושן 13.

בשנת 2009 שיחק בסרט "אינוויקטוס" עליו קיבל מועמדות לפרס אוסקר לשחקן המשנה הטוב ביותר.

חיים אישיים
בעבר יצא דיימון עם השחקניות קלייר דיינס, מיני דרייבר ווינונה ריידר, בנוסף הוא יצא עם הדוגמנית ברידג'ט הול ועוזרתו האישית של בן אפלק, אודסה וייטמיר.

דיימון כתב את התפקיד הראשי של סקיילר בסרט "סיפורו של ויל האנטינג", שיצא ב-1997, על חברתו סקיילר סטנשטיין (שנישאה כמה שנים מאוחר יותר למתופף של להקת מטאליקה לארס אולריך), איתה יצא בתקופת האוניברסיטה.

במהלך צילומי הסרט "Stuck on You" ב-2003, דיימון פגש את הארגנטינאית לוסינה בוזן בררוסו במיאמי, שם היא עבדה כברמנית. הם התחתנו בטקס אזרחי-פרטי ב-9 בדצמבר 2005 בניו יורק. דיימון היה לאביה החורג של בתה של בוזן מנישואיה קודמים. לזוג נולדו שלוש בנות.

פילמוגרפיה

קישורים חיצוניים

* 
*
*, באתר eonline
* דניס לים, ניו יורק טיימס,, פורסם בעברית בעכבר העיר, 20 בנובמבר 2009


 
 

נַחוּם הָאֶלְקֹשִׁי, נביא תנ"כי. ספרו הוא השביעי בתרי עשר, וממוקם בין ספר מיכה לבין ספר חבקוק. מנבא על חורבן נינוה. מצטיין בתיאורים בהירים ומלאי חיים של מושאי נבואתו.

נחום האיש

על נחום לא ידועים פרטים רבים מן התנ"ך עצמו; מן הפסוק הראשון בספרו: "מַשָּׂא נִינְוֵה: סֵפֶר חֲזוֹן נַחוּם הָאֶלְקֹשִׁי" ניתן ללמוד שהיה אלקֹשי, ושניבא, כנראה, לעתיד (מבחינת תקופתו). הסברא המקובלת היא, שאלקֹש הוא שם עירו. עיר זו לא נזכרת במקרא, וישנן מספר שיטות באשר למקומה. על פי חלקן נמצאת אלקוש בארץ ישראל (ביהודה או בגליל), ולפי שיטה אחרת אלקוש היא עיר הנמצאת מספר ימי הליכה מנינוה (באזור צפון-עיראק, שם נמצאת עיר בשם זה). על פי האחרונה, היה נחום אחד מגולי עשרת השבטים. (על זמנו ושליחותו ראו בהמשך).

השם נחום

השם נַחוּם מופיע בתנ"ך הופעה יחידה, בפסוק הפותח את ספר נחום. שם דומה (נְחוּם) מופיע כשמו של אחד מן העולים מן הגולה בתקופת עזרא ונחמיה (נחמיה ז 7). ישנם עוד שמו רבים נוספים הנובעים מן השורש נ.ח.מ בתנ"ך, וכמו כן נמצא השם נחם (ללא ניקוד) פעמים מספר בטביעות חותם בחפירות ארכאולוגיות.
ישנה הנחה בקרב מספר חוקרים, ששם כזה מרמז על אסון במשפחה (או אסון לאומי) שאירע בטרם לידת הילד (רעיון דומה ניתן למצוא בבראשית ה, 29).
השם נחום מופיע פעמים רבות במשנה ובתלמוד, בתקופות מאוחרות יותר.

ספר נחום

הספר מדבר על שני נושאים עיקריים. בתחילתו מתוארת עוצמת ה', ומובא עידוד ליהודים הכורעים תחת עול אשור, ובהמשכו מתואר חורבנה המוחלט של נינוה בבהירות ובפירוט, תוך שימוש בדימויים ובאמצעים אמנותיים מגוונים. יש לציין, שבספר נחום אין שמץ תוכחה לעם ישראל. 
לא ניתן לקבוע בבירור האם בספר יש נבואה אחת, או מספר נבואות שנאמרו בהפרשי זמן. על כל פנים, מגמת הספר היא אחת: תיאור עוצמת ה' המובילה לחורבנה של נינוה.
כמו כן, לא ברור האם נכללו כל דבריו של נחום בספר זה. ייתכן שנתנבא עוד דברים רבים שלא נכתבו (תוכחה?), על פי הכלל החז"לי: "נבואה שהוצרכה לדורות נכתבה ושלא הוצרכה לא נכתבה" (בבלי, מגילה יד.). 

חלוקה

הספר מורכב מארבעים ושבעה פסוקים. חלוקת הספר איננה ברורה כל צרכה, ויש כמה אפשרויות לחלוקה. על פי המסורה היהודית הספר מורכב מארבע פרשיות (א, 1-11, סגורה; א, 12-14, פתוחה; ב, 1-14, פתוחה; ג, 1-19, פתוחה). מחלקי פרקי התנ"ך הנוצרים חילקו את נחום לשלושה פרקים (14 פסוקים; 14; 19). ישנן הצעות חלוקה נוספות של חוקרים בני זמננו. כך למשל, ישנם מי שמחלקים את הספר לשני חלקים באופנים שונים.

זמן הנבואה

אין בכתובים תיעוד של התקופה המדויקת בה נתנבא נחום. עם זאת, בין השיטין מבצבצים כמה רמזים רבי ערך: ראשית, בספר מתואר חורבנה של נֹּא אָמוֹן, עיר מצרית שהוחרבה על ידי אשורבניפל בשנת 661 לפנה"ס, ולפיכך זהו הגבול התחתון של זמן כתיבת הספר. בנוסף, מתנבא נחום על חורבן נינוה, מאורע שאירע בשנת 612 לפנה"ס. אין חולק על כך שנחום נתנבא לפני כן, או באותה שנה, מיד לאחר השמדת נינוה על ידי הבבלים. 
כעת, קשה למקם את נבואת נחום בטווח 49 השנים הללו (661-612 לפנה"ס) במדויק. חז"ל מיקמו את נבואת נחום בתקופת מנשה (ראו סדר עולם רבה, פרק כ), שמלך בשנים 697 - 642 לפנה"ס. לעומתם, נוטים רבים מחוקרי העת החדשה לאחר את נבואת נחום לסוף ימי נינוה. חלקם מתארכים את הנבואה לאחרי 627 לפנה"ס, שנת מותו של אשורבניפל, המלך האשורי הגדול האחרון. חוקרים נוספים משערים שנחום חזה את נפילת נינוה רק לאחר 615 לפנה"ס, היא השנה בה עלו הבבלים והמדיים על נינוה, וניתן היה לנחש את חורבנה.

רקע

מה אירע באותן שנים בעולם וביהודה?
המלכים שמלכו ביהודה באותן שנים היו מנשה (697 - 642 לפנה"ס), אמון (641-640) ויאשיהו (639-609). 
מנשה היה מלך רשע מבחינה דתית, וקיבל את השליטה בממלכת יהודה אחרי חורבן גדול שאירע בימי חזקיהו אביו על ידי האשורים. צבא האשורים עלה אז, בראשות סנחריב, על ירושלים. כל ערי יהודה הושמדו פרט לירושלים, שניצלה עקב מותם של 185,000 חיילים אשורים במגפה. בתחילת תקופת שלטונו, הייתה יהודה משועבדת לאשור. בשלב מסוים העז מנשה להרים את ראשו (כרת ברית עם מצרים?) והוגלה לאשור. הוא הוחזר משם לאחר זמן מה, וחזר בתשובה (על פי המסופר בדברי הימים).
גם אמון נחשב רשע מבחינה דתית, ונרצח על ידי עבדיו לאחר שנתיים בלבד. 
עם הארץ המליכו את יאשיהו בנו תחתיו. יאשיהו היה מלך צדיק מבחינה דתית, ובתקופתו חרבה נינוה.

בעולם הגדול שלטה אז אשור שליטה ללא מצרים. סנחריב מלך בשנים 705-681 לפנה"ס. את כיסאו ירש בנו אסרחדון, שמלך עד 669. אשורבניפל, המלך הבא, נחשב למלך האשורי הגדול האחרון. בימיו הגיעה אשור לפריחה תרבותית ומדינית. אשורבניפל נפטר בשנת 627 (ויש גורסים 633). לאחר מותו החלה האימפריה האשורית בשקיעה, והקשר עם הפריפריה, ובתוכה יהודה, נחלש בהדרגה. אפשר לשער שאשור השפיעה במידה רבה על הנעשה ביהודה עד אז.

האשורים נודעו כעם אכזרי מאוד, יותר מכל מה שידע העולם לפניהם. כך למשל, מתפאר אחד המלכים האשורים (אַשוּר־נַצִירפַּל השני) במעשיו: "שבויים רבים מביניהם שרפתי באש ... לחלק מהם כרתתי את אפיהם, את אוזניהם ואת אצבעותיהם, לרבים ניקרתי את העינים. בניתי עמוד אחד מאנשים חיים ואחר מראשים ... את צעיריהם ונערותיהם שרפתי באש".

ביהודה נותרו זכרונות מרים עד מאוד מחורבנה המוחלט בימי חזקיהו, ומהגליתם של עשרת השבטים בימים קדומים יותר. כמו כן, ערכו מלכים אשוריים שונים מסעות כיבוש למצרים, ואפשר להניח שגם בהם נפגעה אוכלוסיית יהודה.

מטרת הנבואה

לשם מה נשלח נחום? על שאלה זו ישנן כמה תשובות, הנה כמה מהן:

*על פי דעת מיעוט, ספר נחום נכתב לאחר חורבן נינוה, בסוף שנת 612 לפנה"ס, כשירת הודיה לאל על נקמתו באשור, שנאמרה או הושרה בציבור באחד החגים. סימוכין לטענה זו ניתן למצוא בקריאה: "חָגִּי יְהוּדָה חַגַּיִךְ! שַׁלְּמִי נְדָרָיִךְ! כִּי לֹא יוֹסִיף עוֹד לעבור (לַעֲבָר) בָּךְ בְּלִיַּעַל, כֻּלֹּה נִכְרָת!" (ב, א), וכן בכך שהפסוקים בסיומו של פרק א ובראשיתו של פרק ב מסודרים בסדר הנראה כאילו סודר לקריאה בציבור (בצורת: מנחה, ציבור, מנחה, או: קבוצה א, קבוצה ב, קבוצה א). מאידך, ישנה בעיתיות בדעה זו; היא נוגדת את לשון הפסוק הראשון בספר: "סֵפֶר חֲזוֹן נַחוּם הָאֶלְקֹשִׁי". בנוסף, מרבית הפסוקים בספר מדברים בלשון עתיד. מרבית החוקרים והפרשנים דוחים דעה זו.

*ישנם הסוברים שגישת נחום הייתה כשל הנביאים עליהם זעם ירמיהו שנים מאוחר יותר: "וַיְרַפּוּ אֶת-שֶׁבֶר בַּת-עַמִּי, עַל-נְקַלָּה לֵאמֹר: שָׁלוֹם שָׁלוֹם - וְאֵין שָׁלוֹם" (ירמיהו ח 11), כלומר, מטרתו הייתה לעודד את העם ולחזק את רוחו. למאמצי הסבר זה קל לתארך את נחום בימי מנשה, בזמן שעדיין הייתה לאשור השפעה של ממש על הנעשה ביהודה (תימוכין לכך: מקריאת הנביא: "חָגִּי יְהוּדָה חַגַּיִךְ! שַׁלְּמִי נְדָרָיִךְ!" ניכר שלא יכולים היו אנשי יהודה לחוג את חגיהם בזמן הנבואה). 

*זווית ראיה שונה, מסבירה את נבואות נחום כניסיון לעודד מרידות כנגד המעצמה הגדולה או המתפוררת אשור - ואכן, ידועות מספר מרידות של עמי האזור כנגד אשור לאורך התקופה. ייתכן שעורר אף מרידה של ממלכת יהודה, זו הנרמזת בדברי הימים ב' לג 11: "וַיָּבֵא ה' עֲלֵיהֶם אֶת-שָׂרֵי הַצָּבָא אֲשֶׁר לְמֶלֶךְ אַשּׁוּר, וַיִּלְכְּדוּ אֶת-מְנַשֶּׁה בַּחֹחִים, וַיַּאַסְרֻהוּ בַּנְחֻשְׁתַּיִם, וַיּוֹלִיכֻהוּ בָּבֶלָה". יש מי שמציע הצעה הפוכה לחלוטין: נחום ניסה דווקא למנוע את מרידתו זו של מנשה, אך בלא הצלחה.     

*ישנם השוללים דעה זו מכל וכל, ולדעתם נועד נחום דווקא להזהיר את יאשיהו לבל יתערב במלחמה שהתנהלה בין המעצמות בבל ואשור. יאשיהו סירב להאזין, ויצא לערוך מלחמה עם פרעה-נכֹה מלך מצרים, במטרה למנוע ממנו לצאת לעזרת אשור. פרעה-נכה הרג את יאשיהו, כזכור, וגרם לאבל כבד ביהודה. ראה פירוט של דעה זו במאמרו של פרופ' יהודה אליצור באתר דעת בקישורים החיצוניים.

סגנון

נחום מצטיין בתיאורים, ונבואתו נחשבת בעיני רבים לאחד השיאים הספרותיים במקרא. סגנונו מהיר, תוך שימוש במעברי נושא חדים (ראה בהמשך). הוא מנסח את דבריו תוך שימוש באמצעים אמנותיים רבים, וקשה למצוא אמצעי אמנותי תנ"כי הנעדר מהספר. ישנן דוגמאות רבות:

*צימוד: שימוש במילים בעלות צליל דומה במשמעות שונה (אם כי דומה לעתים): "בּוּקָה וּמְבוּקָה וּמְבֻלָּקָה" (ב 11),  "סִירִים סְבֻכִים וּכְסָבְאָם סְבוּאִים" (א 10) ועוד.

*ניגוד: מעבר חד מתיאור מצב מסוים, לתיאור של מצב הפוך:  "אִם-שְׁלֵמִים וְכֵן רַבִּים --> וְכֵן נָגוֹזּוּ וְעָבָר" (א, 11), "הִרְבֵּית רֹכְלַיִךְ מִכּוֹכְבֵי הַשָּׁמָיִם --> יֶלֶק פָּשַׁט וַיָּעֹף" (ג, 16) ועוד רבים.

*אקרוסטיכון: ניתן למצוא בספר נחום סידור חלקי של פסוקים לפי א"ב: אֵל קַנּוֹא... גּוֹעֵר בַּיָּם... הָרִים רָעֲשׁוּ... וַתִּשָּׂא הָאָרֶץ... לִפְנֵי זַעְמוֹ... חֲמָתוֹ נִתְּכָה... טוֹב ה'... כִּי עַד-סִירִים... מִמֵּךְ יָצָא...  מכאן והלאה קשה למצוא המשך, ועובדה זו נותנת בסיס לטענה שנחום מבוסס על שירה שבמקורה הייתה סדורה על פי א"ב, אולם עבר עריכה שמחקה את הסדר חלקית. ייתכן גם, שהמשך של א"ב חלקי זה מופיע בתחילת פרק ב': עָלָה מֵפִיץ... צַפֵּה-דֶרֶךְ, אבל אפשרות זו בעייתית במקצת.

*מקצב: נחום משתמש במקצב קצר לעתים קרובות, אבל ככל הנביאים, לא שומר על מקצב אחיד. פסוקים אלו, למשל, עושים שימוש במקצב בן שתי מילים, הממחיש את מהירות התרחשותם של המאורעות, ונותן לקורא תחושה של רצף תמונות מהיר::"קוֹל שׁוֹט \ וְקוֹל רַעַשׁ אוֹפָן \ וְסוּס דֹּהֵר \ וּמֶרְכָּבָה מְרַקֵּדָה \ פָּרָשׁ מַעֲלֶה \ וְלַהַב חֶרֶב \ וּבְרַק חֲנִית \ וְרֹב חָלָל \ וְכֹבֶד פָּגֶר \ וְאֵין קֵצֶה לַגְּוִיָּה, יכשלו (וְכָשְׁלוּ) בִּגְוִיָּתָם" (ג, 2-3). 

*דימויים: בספר נעשה שימוש רב בדימויים: "כָּל-מִבְצָרַיִךְ תְּאֵנִים עִם-בִּכּוּרִים" (ג 12), "וְנִינְוֵה כִבְרֵכַת-מַיִם" (ב 9), "אַיֵּה מְעוֹן אֲרָיוֹת (הכוונה לנינוה)" (ב 12) ועוד רבים.

*הקבלות: בפתיחת הספר נותן ספר נחום גרסה משלו לשלוש עשרה המידות של ה': "אֵל קַנּוֹא וְנֹקֵם ה', נֹקֵם ה' וּבַעַל חֵמָה. נֹקֵם ה'  לְצָרָיו, וְנוֹטֵר הוּא לְאֹיְבָיו. ה' אֶרֶךְ אַפַּיִם וגדול (וּגְדָל) כֹּחַ, וְנַקֵּה לֹא יְנַקֶּה. ה' בְּסוּפָה וּבִשְׂעָרָה דַּרְכּוֹ, וְעָנָן אֲבַק רַגְלָיו".
לשם ההשוואה: "ה' ה', אֵל רַחוּם וְחַנּוּן, אֶרֶךְ אַפַּיִם, וְרַב-חֶסֶד וֶאֱמֶת. נֹצֵר חֶסֶד לָאֲלָפִים, נֹשֵׂא עָו‍ֹן וָפֶשַׁע וְחַטָּאָה, וְנַקֵּה לֹא יְנַקֶּה. פֹּקֵד עֲו‍ֹן אָבוֹת עַל-בָּנִים וְעַל-בְּנֵי בָנִים, עַל-שִׁלֵּשִׁים וְעַל-רִבֵּעִים" (שמות לד, 6-7).קל לראות, שבספר נחום מודגשות מידות הנקמה ומודגש כוחו הרב של ה'.

* מוטיב חוזר: מילים החוזרות פעמים רבות באותו פסוק: "אֻמְלַל בָּשָׁן וְכַרְמֶל, וּפֶרַח לְבָנוֹן אֻמְלָל" (א 4), "אַיֵּה מְעוֹן אֲרָיוֹת... אֲשֶׁר הָלַךְ אַרְיֵה לָבִיא שָׁם, גּוּר אַרְיֵה וְאֵין מַחֲרִיד.  אַרְיֵה טֹרֵף בְּדֵי גֹרוֹתָיו" (ב 12-13), "תַּכְרִיתֵךְ חֶרֶב, תֹּאכְלֵךְ כַּיָּלֶק. הִתְכַּבֵּד כַּיֶּלֶק...יֶלֶק פָּשַׁט, וַיָּעֹף" (ג 15-16). פרט לכך, לכל אורך הספר חוזר המוטיב של מידה כנגד מידה - אשור התאכזרו לעמים ולכן יתאכזרו אליהם. גם עניינם של המים שזור לאורך הספר. יכול להיות שהמים מייצגים את ביטחונה של נינוה השוכנת בין נהרות, וחשבה שבכך היא מוגנת: עם תחילת הספר מודגש כי לא זה יעצור את ה': "וְכָל-הַנְּהָרוֹת הֶחֱרִיב" (א 4). לאחר מכן נפרצת הגנתה של נינונואז מוזכרת נינוה בלעג כבריכת מים (ב 9). לקראת סופו של הספר טורח המחבר להזכיר לנו גם את נא אמון המצרית, שהוחרבה (וזכתה לגורל אכזר על ידי אשור) למרות שהייתה מוקפת מים. בהקשר זה יש לציין שסימלה של נינוה היה דג בתוך בית.

*שאלה רטורית: הספר נסגר עם שאלה רטורית המופנית למלך אשור: "אֵין-כֵּהָה לְשִׁבְרֶךָ, נַחְלָה מַכָּתֶךָ; כֹּל שֹׁמְעֵי שִׁמְעֲךָ תָּקְעוּ כַף עָלֶיךָ, כִּי עַל-מִי לֹא-עָבְרָה רָעָתְךָ תָּמִיד?!" (ג 19). אין כשאלה זו כדי לבטא את השמחה לאידם של האשורים.

פשר נחום
במגילות ים המלח נמצא פשר נחום, כתב יד קדום בעברית, המכיל חלקים מספר נחום (ב,12 - ג,13) בשינויים קלים ממה שנמצא בידינו, ופירוש המתאים לתקופת חיבור כתב היד. כך למשל, מופיעה בפירוש תוכחה לבני הדור, וכמו כן, מקושרת נבואת נחום לדמיטריס מלך יוון ואולי גם למאבק בין הפרושים לצדוקים.

לקריאה נוספת
*אנציקלופדיה מקראית, ערכים "נחום" ו"נחום (ספר)".
*פירוש דעת מקרא לספר נחום.
*תנ"ך קאסוטו, ספר נחום. פירושו של הרטום
*ספר נחום בביאור יעקב פּאֶרמֶאן.
*מרדכי כוגן ושמואל אחיטוב, נחום, חבקוק וצפניה, סדרת "מקרא לישראל", הוצאת מאגנס ועם עובד, 2007.

קישורים חיצוניים
*.
*. מאמר מאת פרופ' יהודה אליצור, אתר דעת.
*. פרופ' יהודה אייזנברג, אתר דעת.
* אילת-השחר ראובני, אתר דעת.
* באתר הניווט בתנ"ך של ארגון נח"ת (נוער חובב תנ"ך).
* 




 
פוֹאֶדֶרָטוּס (לטינית: Foederatus) הוא מונח מתקופת הרפובליקה הרומית המתאר שבט עמו יש הסכם (פאוֹדוּס, feodus), שאינו קולוניה רומית ואינו בעל אזרחות (קיביטס, civitas) רומית, אך נדרש לספק חיילים בעת הצורך. הרומים הבחינו בין ה"לטינים", שנחשבו בני ברית בדמם, וכל האחרים - שנחשבו פואדרטוס או "סוקיאי" (socii). המילה עומדת בשורש מונחים מאוחרים יותר כמו פדרליזם. 

בתקופת הרפובליקה הרומית, התחוללה מלחמת אזרחים בין הרומאים והקהיליות האיטלקיות שהיו מאוכזבות ממעמדן הנחות. "לקס יוליה" משנת 90 לפנה"ס בא לתקן זאת בהציעו אזרחות לכל הפואדרטי שיקבלו את תנאי החוק. היו באיטליה (לדוגמה, הראקליאה ונפולי) שלא היו מוכנים להתמזג ברפובליקה הרומית. פואדרטי אחרים נמצאו מחוץ לאיטליה כמו גדס (כיום קדיס שבספרד) או מסליה (כיום מרסיי שבצרפת). 

מאוחר יותר השתנתה משמעות הביטוי והתייחסה למנהג של סיבסודם של שבטים ברברים כמו הפרנקים, הונדלים, האלנים והויזיגותים בתמורה לאספקת חיילים לצבא הרומי. אלאריק, מבוזזיה הראשונים של רומא בראשית המאה החמישית לספירה, היה בראשית הקריירה שלו מנהיג חבורת פואדרטי גותית. 

הסכמי הפאודוס כללו בתחילה מתן תמורה בדמות כסף או מזון, אך עם הידלדלות הכנסותיה של האימפריה במאה הרביעית והחמישית הוענקה לפאודרטי נחלת אדמה, דבר שהפך את ההסכם למעשה להיתר להתיישב על קרקע רומית. בעלי האדמות הגדולים בשטחיה המרוחקים של האימפריה גילו כי היתר זה להתיישב על אדמותיהם מצד רומא פוגע בהם. בהדרגה, תפסו הנאמנויות המקומיות את מקומן של הנאמנויות לשלטון המרוחק והנחלש של האימפריה, וזו האחרונה החלה מתפוררת ליחידות הולכות וקטנות. 

בשנת 376 ביקשו הוויזיגותים שנפגעו מפלישות ההונים מהקיסר ולנס לאפשר להם להתיישב על גדתו המזרחית של נהר הדנובה. הוויזיגותים התקבלו לאימפריה כפאודרטי. ולנס התיר לוויזיגותים לחצות את הדנובה, ושנתיים אחרי כן, בתגובה ליחס הקשה מצד הרומים, התמרדו הוויזיגותים והביסו את הרומים בקרב אדריאנופול. אובדן כוח האדם כפה על הרומים להסתמך עוד יותר על כוחות פאודרטי. 

בתחילת המאה החמישית הורכב הצבא הרומי כמעט כולו מיחידות פאודרטי. חיילים אלו היו אלו שהצליחו בשנת 451 להדוף את כוחות אטילה ההוני. בסופו של דבר היו הפאודרטי גם אלו שהנחיתו את מכת המוות על האימפריה הרומית הגוועת, כאשר מפקד הצבא הגרמאני, אודואקר, הדיח את הקיסר הרומי האחרון, רומולוס אוגוסטולוס. 


 
 

זעמן (שם מדעי: Coluber) הוא סוג נחשים לא ארסיים הנמנה עם משפחת הזעמניים זהו סוג המהווה אב-טיפוס להגדרת המשפחה כולה והיא נקראת על שמו. מקור השם בלטינית   (Colubea – נחש).

הסוג כולל כ-40 מיני נחשים לא ארסיים ותפוצתם רחבה ביותר – הם מצויים באסיה, אירופה, אמריקה הצפונית ובצפון אפריקה.

גופם דק יחסית וזנבם ארוך. שינהם מרובות והן הולכות וגדלות בהדרגה מקדמת הלסתות ואחורה. הם זריזים, עיניהם גדולות יחסית ומסתבר שחוש הראיה שלהם מפותח. סימן היכר נוח לסוג הוא צורתו המיוחדת של מגן המצח הדומה לפעמון.

אחדים מבני הסוג נחשבים נחשים מועילים לאדם מפני שהם טורפים עכברים וחולדות המזיקים למשק. הזעמן לא נכרך סביב טרפו אלא נושך ולוחץ אותו אל הקרקע עד למותו. הם מתגוננים על ידי נשיפת אוויר ונשיכות ומכאן שמם העברי הדומה בצלילו לשמם הנרדף ביוונית (Zamenis – כועס מאוד).

בארץ קיימים מינים של הזעמן, מהם שלושה נפוצים באזורים המיושבים ושלושה באזורים המדבריים:
*זעמן שחור (Coluber Jugularis)
*זעמן יפהפה (Coluber Elegantissimus)
*זעמן זיתני (Coluber Najadum)
*זעמן מטבעות   (Coluber Nummifer)
*זעמן אוכפים  (Coluber Rogersi)
*זעמן דק (Coluber Rhodorhachis)


 

הזעמניים (colubridae) היא הגדולה במשפחות הנחשים ומונה כ-1800 מינים (בארץ ישראל כ-27 מינים) שונים המקובצים בשלוש קבוצות:

* Aglypha - חסרי שיני ארס או בלתי ארסיים.
* opistoglypha - בעלי שיני ארס אחוריות או ארסיים למחצה.
* proteroglypha - בעלי שיני ארס קדמיות וארסיים.

מצויים בין קו הרוחב 65 מע' צפון לבין קו הרוחב 45 מע' דרום.

על מנת לתפוס את המזון, משתקים הזעמניים את טרפם והורגים אותם על ידי חניקתם באמצעות היכרכות סביבם או מחיצתם על הקרקע. בנוסף, יש מינים אשר בולעים את טרפם בעודו בחיים. אחרים מכישים את הטרף עם שיניהם האחוריות.

רוב הזעמניים מטילים ביצים, אך יש מינים המשריצים.

הזעמניים מופיעים בכל הצבעים. על ראשיהם מגינים גדולים דמויי מרצפות מסודרים סימטרית. עיניהם גדולות וצורת קשקשי הגב היא מעוינת וקצותם מעוגלות. בחלק הגחון המגנים רחבים, גדולים, רעופים ובטור אחד. כאשר מגיעים לאזור גחון הזנב המגנים מסודרים רק בטור אחד. אצל הזעמניים הזנב רק הולך וצר ככל שמתקדמים לקודקודו, ובניגוד למשפחות אחרות, כלל אין שרידי גפיים.

על אף שרוב המינים אינם ארסיים, קיימים כמה מינים ארסיים בעלי שיני ארס אחוריות בלבד. אך גם במינים הארסיים אין סכנה לאדם. כמו שאר הנחשים, הזעמניים בתרדמה בחורף הקר. חלק מן המינים יהיו פעילים ביום, חלקם בלילה וחלקם, במשך כל היממה.

כאשר נתפסים הזעמניים, הם עלולים לנשוך ולאיים בהפרשה מריחה רע. בנוסף, הם נושפים ו'מתחפשים' לנחשים מזן ארסי על ידי כך שישנו את אופן תנועתם.
הם זריזים ובעלי יכולת גמישות רבה, דבר שמקל עליהם במציאת מקום מסתור - מחילה, סדק, נקיק או מים. 

מיני הזעמן הנפוצים בישראל משתייכים לקבוצה הראשונה, ומכאן שגם אינם משתייכים לקבוצת הארסיים.

מינים בישראל
* זעמן שחור (Coluber jugularis)
* זעמן יפהפה (Coluber elegantissimus)
* זעמן סינַי (Coluber sinai)
* זעמן זיתני (Coluber rubriceps)
* זעמן מזרחי (Coluber ravergieri)
* זעמן מטבעות (Coluber nummifer)
* זעמן אוכפים (Coluber rogersi)
* זעמן דק (Coluber rhodorhachis)
* מטבעון מדבר (Spalerosophis diadema)
* נחש מים (Natrix tessellata)
* נחש חולות (Lytorhynchus diadema)
* שלוון כתמים (Eirenis coronella)
* שלוון אזורים (Eirenis coronelloides)
* שלוון קווים (Eirenis decemlineata)
* שלוון טלוא ראש (Eirenis rothi)
* שלוון קולר (Eirenis modesta)
* שלוון שחור ראש (Rhynchocalamus melanocephalus)
* כרכן קרינים (Elaphe quatuorlineata sauromates)
* כרכן חלק (Elaphe hohenackeri taurica)
* תלום קשקשים מצוי (Malpolon monspessulanus insignitus)
* תלום קשקשים מדברי (Malpolon moilensis)
* ארבע קו מובהק (Psammophis schokari)
* ארבע קו מצרי (Psammophis aegyptius)
* נחש כיפה (Macroprotodon cucullatus)
* עין חתול אפור (Telescopus hoogstalii)
* עין חתול חברבר (Telescopus fallax syriacus)
* עין חתול אדמדם (Telescopus dhara)

ראו גם
* נחש מעופף

קישורים חיצוניים


 
 
 
 
 


מפת מידבא היא רצפת פסיפס הממוקמת בכנסיית גאורגיוס הקדוש בעיר מידבא שבירדן. המפה, המתוארכת לתקופה שבין המאה השישית לשביעית (ויש האומרים אף השמינית), מתארת את ארץ ישראל, והיא העדות הוויזואלית המוקדמת ביותר לבנייתה של כנסיית הקבר בירושלים.

חשיפת המפה
בשנת 1884, בעת שארכאולוגים שיחזרו כנסייה ביזנטית בעתיקות העיר מידבא,  הנמצאת בעבר הירדן המזרחי, נחשפה רצפת פסיפס צבעונית אשר שימשה בכנסייה מן התקופה הביזנטית. לפי המחקר הארכאולוגי, הכנסייה בה נמצאה הרצפה הייתה בעלת צורת בזיליקה, בעלת טרנספט רחב יחסית, בדומה לכנסייה בטבחה. הפרסום המשמעותי הראשון של המפה נעשה בשנת 1897 על ידי הספרן המרכזי של לשכת הפטריארך היווני של ירושלים קליאופוס קוקילידס.  המחקר האקדמאי הראשון על המפה נערך על ידי מיכאל אבי-יונה, אשר פרסם את מחקרו בעברית בשנת 1953 ובאנגלית בשנה שלאחר כך .

מאפייני המפה
המפה משלבת תיאור גאוגרפי עם תיאור דתי של ארץ הקודש.  התיאור מבוסס על חיבור ה"אונומסטיקון" של אוזביוס מקיסריה, על מפות דרכים מן התקופה הרומית ועל מדריכי צליינות שהוכנו עבור צליינים נוצרים. . המקומות במפה אינם מתוארים לפי קנה מידה אחיד, כי אם על פי חשיבותם הדתית - ככל שהמקום המתואר הוא חשוב יותר, כך הוא מתואר בצורה בולטת וגדולה יותר.

גבולות ארץ הקודש במפה משתרעים מצידון ועד תבאי שבמצרים. אולם החלקים הקיצוניים שלה לא שרדו. החלק ששרד ממוקם בספינה המרכזית של הכנסייה. כיוון התיאור של המפה הוא כלפי מזרח. המפה משלבת נקודות מבט שונות. העיר ירושלים, לדוגמה, מוצגת במבט מלמעלה בעוד שערים אחרות מתוארות בהיטל אלכסוני מן הצד. הכללת היישובים נעשתה על פי ציונם בכתבי הקודש. ירושלים, לדוגמה, מתוארת בקנה מידה הקרוב ל-1:1600, כמעט פי עשרה משאר חלקי המפה.

תיאור העיר ירושלים
העיר ירושלים תוארה במרכזה של המפה, תוך יצירת עיוות בקנה המידה של המפה. בתיאור העיר הציגו יוצרי המפה אספקטים ריאליסטים ותיארו אותה עם התייחסות לאדריכלות הממשית של העיר. העיר מתוארת במבט מלמעלה, כשהיא נפרשת מן המרכז החוצה, סביב הרחוב העיקרי - הקארדו, אשר השתרע מצפון לדרום. לאורך הרחוב מתוארות שתי שדרות עמודים המוצגות בהיטל מן הצד ומלמעלה גם יחד. הרחוב מתחיל בשער סטפנוס הקדוש, אשר ניצב במקום שער שכם. לצד השער מופיעה רחבה גדולה ובה מצוין עמוד גדול. העמוד, אשר נבנה, כנראה, לכבודו של אדריאנוס והוא מהווה את מרכזה המדויק של המפה. ייתכן כי הסיבה לכך היא העובדה שהעמוד שימש כציון דרך משמעותי במפות דרכים רומיות.

הציון המשמעותי ביותר בתיאור העיר ירושלים הוא תיאור כנסיית הקבר. תיאור זה עיוות את מיקומה הממשי של הכנסייה בעיר והזיזו לכיוון דרום  כדי להציגה כמרכזה של העיר. גם בתיאור סימבולי זה אנו יכולים למצוא מאפיינים ריאליסטיים, הידועים לנו מן המחקר הארכאולוגי של כנסיית הקבר כגון האטריום והמדרגות המוליכות אליו, מבנה הבזיליקה (ה"מרטיריון"), בעל הגג המשולש והרוטונדה, בה נמצא קברו של ישו.

בתיאור הכרטוגרפי של העיר במפה מודגש הרעיון של מרכזיותה של העיר בנצרות ואת תפיסתה כ"ירושלים השמימית" (Heavenly Jerusalem) - כלומר תפיסת העיר כמרכזו של העולם.

הרחובות הראשיים במפת מידבא עוברים מצפון לדרום, ורק רחוב קטן במערב העיר מוליך מאחד השערים (שער יפו?) אל הקארדו, בציר מערב-מזרח. יש המבקשים לראות ברחוב זה רמז לדקומנוס המאפיין ערים קלאסיות אחרות, החוצה בדרך כלל את העיר ממערב למזרח. בפברואר 2010 נתגלה לראשונה חלק מרחוב זה, כאשר במהלך עבודות תשתית נחשף ריצוף של רחוב גדול מן התקופה הביזנטית בציר מזרח-מערב. הרחוב כוסה ברבות השנים בריצוף רחוב דוד, דבר המלמד כי תוואי הדרך באזור זה לא השתנה זה 1400 שנה לפחות.

הקארדו מאקסימוס והקארדו ולנטיס
כאמור, במפת נראים בבירור שני רחובות אורך, הקארדו המרכזי (קארדו מאקסימוס) המעוטר בשני טורי עמודים משער שכם עד אזור כנסיית הניאה והקארדו המזרחי (ה"משני" - קארדו ולנטיס) המצויין כבעל טור עמודים יחיד, לאורך ציר הטירופיאון. במקורות הכתובים מתואר הקארדו המרכזי כציר התנועה הראשי של התהלוכות הדתיות. לפי חפירות שנערכו בשנים 2005-2009 עולה כי ייתכן ואבחנה זו בין "קארדו ראשי" ו"קארדו משני" שגויה. לפי הממצאים, רוחבו של הקארדו המרכזי 22.5 מ' והקארדו המזרחי רחב ממנו, 24 מ'. שני הרחובות דומים מאד בדרך בנייתם - ציר תנועה מרכזי ולצידו "מדרכות", מאחורי אכסדרת עמודים. ממצאי חפירות הקארדו המזרחי ובעיקר אופן הנחת הרצפות (אלכסונית לציר התנועה) מביאים אותנו להסיק כי הקארדו המזרחי הוא הקארדו הראשי של איליה קפיטולינה שהמשיך בשימוש גם בתקופה הביזנטית עת הפך להיות קארדו משני. הקארדו המערבי (המרכזי) הפך לקארדו הראשי בתקופה זו מאחר ועבר בסמוך לכנסיית הקבר שהייתה מוקד הפולחן המרכזי בעיר הביזנטית, וסיומו בכנסיית הנאה גם כן שיפר את מעמדו.  בחפירות הקארדו המזרחי התגלו בסיסי עמודים רק בצידו המערבי של הרחוב, באופן שמתאים לתיאור במפת מדבא, אך אין לפסול שהייתה שורה כזו גם מצידו המזרחי, על סמך רחובות דומים בערים אחרות. אמן מפת מדבא ביקש ככל הנראה להדגיש את מרכזיותו של הקארדו המרכזי שהיווה ציר קישור בין כנסיות ושימש לתהלוכות דתיות על פני הרחוב הזהה כמעט מבחינה פיזית, ששכן ממזרח לו, אך לא היה בעל שימוש דתי ומופיע, לכן, כ"משני".
תוכנית העיר הביזנטית נסמכת ללא ספק על מודל העיר הרומית איליה קפיטולינה שהכתיבה את מהלך הרחובות ואופן תפרוסת הישוב העירוני של ירושלים הביזנטית.

ראו גם

* הקארדו (ירושלים)
* כפר ברו

לקריאה נוספת
* מיכאל אבי יונה, מפת מידבא, תרגום ופירוש, ארץ ישראל ב, תשי"ג, עמ' 129-156
* ברקאי, גבריאל; שילר, אלי (עורכים), אריאל, כתב עת לידיעת ארץ-ישראל, גיליון 116, תמוז תשנ"ו, יולי 1996 (חוברת בנושא "ארץ-ישראל במפת מידבא").

קישורים חיצוניים
* 
*
* 

הערות שוליים


 

זימים הם אברי הנשימה של הדגים.

הדגים נחשבים לקדומים יותר מבחינה אבולוציונית ולפיכך פרימיטיביים יותר מאשר היונקים. משום כך, תאי הדם האדומים שלהם, בניגוד לתאי הדם של היונקים, מכילים גרעין אשר גורע משטח המגע שלהם עם החמצן ומגדיל באופן ניכר את גודל התא. מכיוון שהדגים מסוגלים לקלוט פחות חמצן ורמת ריווי החמצן במים עומדת על 0.6%, יש להגדיל את שטח המגע של תאי הדם האדומים עם המים (ראו גם: החמצן כגורם מגביל). זהו תפקידם של הזימים.

הזימים בנויים מקרומים דקים ועדינים ביותר העשויים משכבות תאים בודדים, עשירים מאוד בנימי דם המובילים תאי דם בודדים הפולטים פחמן דו-חמצני וקולטים את החמצן מהמים, והם עוברים דרך הקרומיות, בהן מתבצע חילוף הגזים בין נימי הדם לסביבה המימית החיצונית בתהליך דיפוזיה (מפל ריכוזים). רוב הזימים מגבירים את יעילות הספיגה על ידי שימוש במנגנון זרם נגדי (Counter-current Exchange) המצוי בתהליכים טבעיים רבים. הנימים המביאים דם שיספוג את החמצן נמצאים במקביל עם הנימים אשר כבר ספגו את החמצן, וכוללים מעבר החמצן בנקודות החיבור לאורכן. הזרימה בנימים המובילים חמצן הפוכה לכיוון הזרימה בנימים הסופגים חמצן, ובכך נשמר מפל ריכוזי חמצן קטן אך אחיד לכל אורך הנימים. (ר' תמונה)

כדי לאפשר לדג לקלוט כמות מרבית של חמצן, עליו להניע את המים סביבו כל העת. מיני דגים מסוימים עושים זאת על ידי פתיחה וסגירה של הזימים. מדובר בעיקר בדגי גרם, שהם הנפוצים ביותר; אצלם מכוסים הזימים בלוחית גרמית ניידת הנקראת "מכסה הזימים". לפיכך אי אפשר לראות את הזימים אלא לאחר שמרימים את מכסה הזימים שנמצא יחד עם מערכת הזימים על ראשו של הדג כדי להיות קרובים למוחו, וראשיתו של צינור העיכול בדפנות הלוע. הדג בולע את המים דרך פיו על ידי תנועה קדימה ופתיחת הלוע ולאחר מכן סגירת פיו ודחיסת המים על פני הזימים; מינים אחרים של דגים, כגון כרישים, עושים זאת על ידי הישארות בתנועה מתמדת גם תוך כדי שינה (הדבר קשור גם לפעילות החשמלית שבגוף הכריש).

קישורים חיצוניים

* דוידסון אונליין - מאגר מדע: סרטון עם הסברים.


 

בסיס חיל האוויר חצור (בשמו הרשמי: כנף 4) הוא בסיס טיסה של חיל האוויר הישראלי השוכן בשפלה הדרומית, סמוך לקיבוץ חצור אשדוד. שיכון המשפחות של הבסיס נחשב באופן רשמי ליישוב ששמו מחנה מרים.

בבסיס מוצבות כיום שתי טייסות F-16: טייסת 101 ("טייסת הקרב הראשונה") המפעילה מטוסי F-16C ("ברק" חד מושבי), טייסת 105 ("טייסת העקרב") המפעילה מטוסי F-16D ("ברק" דו מושבי). בסוף שנת 2005 נסגרה בבסיס טייסת 144 שהפעילה את מטוסי הנץ ("טייסת עוף החול").

בבסיס ממוקמת גם חוות המאמנים הגדולה בחה"א הכוללת מאמני F-15A/B/C/D ("בז"), F-15I ("רעם") ומאמן טקטי הקרוי בחיל האוויר "פעימת לב". ב-4 בינואר 2006 נחנך בחצור גם מרכז הדרכה ל-F-16I ("סופה") שהועבר אליו מבסיס רמון. המאמנים משמשים לאימון אנשי צוות-אוויר של החיל בהיבטים שונים של טיסה ולוחמה אווירית ומסייעים בשמירה על כשירות מבצעית בעלויות פחותות מעלויות הטיסה בכלי הטיס.

היסטוריה
שדה התעופה הוקם ב-1942, בתקופת המנדט הבריטי, על ידי חיל האוויר המלכותי הבריטי. שמו המקורי של השדה היה "RAF Qastina" על שם היישוב הערבי קסטינה והמחנה הצבאי הבריטי - "מחנה קסטינה" שהיו בקרבת מקום. 

ב-25 בפברואר 1946 הותקף שדה התעופה על ידי האצ"ל, במסגרת תנועת המרי העברי וכ-20 מטוסים בריטיים הושמדו, ביניהם מפציצים מסוג "הליפקס".

ב־15 במרץ 1948 פינה הצבא הבריטי את המקום, וכוחות ההגנה השתלטו עליו ללא קרב.

בנובמבר 1948, הועברה למקום טייסת 101 מבסיסה הראשון שהיה בשדה התעופה הרצליה. הבסיס נקרא אז "שדה שמואל",
לזכרו של סאם (שמואל) פומרנץ, שנהרג ב"מבצע ולוטה", כאשר העביר מטוס ספיטפייר מצ'כוסלובקיה לישראל. 

במלחמת העצמאות, רביעיית מטוסי ספיטפייר שהמריאה מחצור בהובלתו של עזר ויצמן הפילה 5 ספיטפיירים בריטיים מעל קיבוץ נירים.

ביום שבת, 7 באפריל 1962, נחתו בחצור שני המיראז'ים הראשונים של חיל האוויר הישראלי, מטוסים אלו היו הראשונים שהגיעו למהירות מאך 2 בשירות חיל האוויר.

ב-19 בינואר 1964, בשעה 10:37, נחת בחצור מטוס אימון מסוג יאק-11 שהוטס על ידי קפטן מחמוד עבאס חילמי, רווק בן 26 ששימש כמדריך בבית הספר לטיסה של חיל האוויר המצרי. עם נחיתתו הודיע חילמי: "באתי הנה מרצוני החופשי, אני מבקש מקלט מדיני".

ב-15 באוגוסט 1966 נחת בחצור מטוס מיג-21 עיראקי שהובא ארצה על ידי מוניר רדפא, עריק מחיל האוויר העיראקי, במבצע שאורגן על ידי "המוסד".

במלחמת ששת הימים פיקד על הבסיס בני פלד, לימים מפקד חיל האוויר, ולבסיס היה חלק נכבד בפעילותו של חיל האוויר במלחמה זו.

ב-17 באוגוסט 1969 הוקמה בבסיס טייסת 201 ("האחת") תחת פיקודו של רס"ן שמואל חץ, וב-5 בספטמבר קלטה את רביעיית מטוסי ה-F-4 פנטום ("קורנס") הראשונים שקיבל חיל האוויר הישראלי. 

במלחמת יום הכיפורים פיקד על הבסיס אל"מ עמוס לפידות, לימים מפקד חיל האוויר.

ב-1 בינואר 1988 נחת בבסיס מטוס ה-F-16D ("ברק 1 " דו-מושבי) הראשון שנמסר לחיל האוויר הישראלי. המטוס נקלט בטייסת 101.

בעקבות שינויי היערכות בחיל האוויר הועברה ב-19 ביוני 1988 טייסת 201 מחצור לתל נוף.

מפקדי הבסיס

*מודי אלון (מאי 1948)
*סיד כהן (אוגוסט 1948 - אוקטובר 1948)
*סא"ל שלמה להט (לנדאו) 
*סא"ל יוסף (ג'ו) רענן (1953 - ספטמבר 1954)
*לסלי איסטרמן (ספטמבר 1954 - פברואר 1956) 
*אל"ם עזר ויצמן (פברואר 1956 - דצמבר 1956)
*אל"ם משה פלד (פלדמן) (אוגוסט 1959 - מאי 1964)
*אל"ם בני פלד (1964 - 1968) - מפקד הבסיס במלחמת ששת הימים
*אל"ם יעקב (יאק) נבו (1968 - יוני 1970)
*אל"ם רפי הר-לב (יוני 1970 - 1973)
*אל"ם עמוס לפידות (1973 - 1975) - מפקד הבסיס במלחמת יום הכיפורים
*אל"ם עמוס עמיר 
*אל"ם אביהו בן נון
*אל"ם רן גורן תחילת שנות ה-80
*אל"ם יואל פלדשו (1987-1989)
*אל"ם גדעון שפר (שפורר) (1989-1991)
*אל"ם דן חלוץ (1991-1993)
*אל"ם אורי בקל (1995-1993)
*אל"ם ישראל (רליק) שפיר (1995-1997)
*אל"ם עידו נחושתן (1997-1999)
*אל"ם אביב תמיר (1999-2001)
*אל"ם בני צוקר (2001-2003)
*אל"ם דן רונן (2003-2006)
*אל"ם אריאל בריקמן (2006-2009)
*אל"ם אורי אורון (2011- 2009)
*אל"ם דן טורטן(- 2011)

קישורים חיצוניים
* 
, באתר Global Security

הערות שוליים




סרגל הוא מכשיר שלו שני שימושים:
* מכשיר מדידה המיועד למדידת אורכם של קווים קצרים / בינוניים. לרוב הסרגלים הם בעלי שנתות של סנטימטרים ומילימטרים (במרבית העולם) או של אינצ'ים וחלקי האינץ' (באנגליה, בארצות הברית ובמספר מדינות נוספות).
* מכשיר לשרטוט של קווים ישרים. בגאומטריה משמש הסרגל אך ורק למטרה זו, ואינו משמש למדידה (ראו בנייה בסרגל ובמחוגה).

סרגלים משמשים לרוב למדידת מרחקים שאינם מצריכים דיוק רב במיוחד (פחות ממילימטר) או אורך גדול במיוחד (לרוב מעבר לשניים שלושה מטרים יש להשתמש בשיטות אחרות למדידת מרחק).

במערכות חינוך בעבר ובהווה, בהן נהוג להחדיר משמעת גם באמצעות עונשים פיזיים, מוכר שימוש בסרגל על ידי המורה לצורך הכאת אצבעותיו של התלמיד, כאשר אלה פרוסות על השולחן.

ראו גם
* סרגל חישוב


 
 
 
 
 
 
 
 

לותר הרברט  מתאוס (בגרמנית: Lothar Herbert Matthäus; נולד ב-21 במרץ 1961) הוא כדורגלן עבר ומאמן כדורגל גרמני בהווה. מתאוס שיחק בתחילה הקריירה שלו בקישור, אך ברוב הקריירה בתפקיד הבלם. הוא שיחק בנבחרת גרמניה ונחשב לאחד מגדולי שחקני ההגנה בכל הזמנים. מתאוס נבחר על ידי פלה לאחד מ-125 שחקני הכדורגל החיים הטובים בעולם במרץ 2004.

מתאוס התחיל לשחק בגיל 18 בתור קשר בבורוסיה מנשנגלדבך. ב-1984 עבר לשחק בשורות באיירן מינכן וב-1988 עבר לשחק באינטר מילאנו. ב-1992 חזר לבאיירן ונשאר בה עד פרישתו ממשחק פעיל ב-2000. מתאוס הוביל את באיירן מינכן לגמר ליגת האלופות 1999 שנערך בקאמפ נואו שבברצלונה ובו הפסידו למנצ'סטר יונייטד בתוצאה 2:1. שער היתרון הגרמני הובקע בדקה השישית, שער השוויון הובקע על ידי טדי שרינגהאם מיונייטד בדקה ה-89 ושער הניצחון של יונייטד נכבש בזמן הפציעות על ידי אולה גונאר סולשיאר, כל זאת אחרי שמתאוס שהוחלף בדקה ה-86 על ידי מאמנו אוטמר היצפלד. עבר במרץ 2000 לעונה אחת למטרו-סטרס בניו יורק ופרש בספטמבר אותה שנה ממשחק פעיל. במהלך הופעתו במדי למטרו-סטרס לא הביע שערים כלל ורכישתו נחשבה כאכזבה. בשנת 1990 זכה מתאוס בתואר כדורגלן השנה באירופה וב- 1991 בתואר כדורגלן השנה בעולם.

מתאוס שיחק 150 פעמים במדי נבחרת גרמניה, משחקו הראשון היה ב-1980, כאשר לקראת משחקי אליפות אירופה, צורף לנבחרת מערב גרמניה והיה שותף לזכייתה ביורו 1980. במונדיאל 1990 היה קפטן נבחרת מערב גרמניה שזכתה באליפות, השתתף במונדיאלים עם הנבחרת הגרמנית המאוחדת ב-1994 וב-1998. בטורניר יורו 2000 שהתקיים בהולנד ספג מתאוס ביקורת קשה בשל יכולתו הדלה בטורניר ובשל התעקשותו לשחק ברמות הגבוהות ביותר כשהוא כמעט בן ארבעים, ובשל הטענה שקבע את ההרכבים למאמנו אריק ריבק. מתאוס מחזיק בשיא של 5 טורנירי מונדיאל בהם השתתף ב-26 משחקים. השחקן היחיד שמחזיק בשיא דומה הוא אנטוניו קרבחל מ.

החל את קריירת האימון שלו בקבוצת ראפיד וינה ועבר לפרטיזן בלגרד אותה הוביל לשלב הבתים של ליגת האלופות, לקראת מונדיאל 2006  אימן את נבחרת הונגריה, חתם לעונה אחת באתלטיקו פרנאנסה הברזילאית אולם לא השלים את העונה, בשנת 2007 הוליך את קבוצת רד בול זלצבורג לאליפות הבונדסליגה האוסטרית, תחת ניהולו המקצועי של ג'ובאני טרפטוני. באפריל 2008 חתם על חוזה אימון לשנתיים במכבי נתניה.
במאי 2009, לקראת סיומה של עונת האימון הראשונה שלו, פורסמה הודעה משותפת, להנהלת מכבי נתניה ודניאל יאמר שרכש בשנת 2006 את הקבוצה, על סיום חוזהו של מתאוס בתום העונה הנוכחית.

בשנת 2010, מונה מתאוס למאמנה של נבחרת בולגריה, ובספטמבר 2011 פוטר מתפקידו.

למתאוס, אשר היה נשוי ארבע פעמים בעבר, שלושה ילדים משתי נשים שונות.

קישורים חיצוניים
* אתר ynet. 





המסדר הטבטוני (גרמנית: Deutscher Orden; לטינית: Ordo domus Sanctæ Mariæ Theutonicorum), הידוע גם בשם "מסדר האבירים הטבטוני", היה מסדר צבאי נוצרי צלבני גרמני של הכנסייה הקתולית שנוסד בסוף המאה ה-12 בעכו, ארץ ישראל, על מנת לסייע לצליינים ולדאוג לחולים ולפצועים במדינות הצלבנים. המסדר איגד את האבירים דוברי הגרמנית, תחילה כחלק מהמסדר ההוספיטלרי, ומ-1198 כמסדר עצמאי. אבירי המסדר התרכזו בעיקר בגליל, והחזיקו בין היתר במבצר המונפור. המסדר מילא תפקיד חשוב בממלכה הצלבנית, שכן הוא חלש על הדרך לעכו, עיר הנמל העיקרית של ממלכת ירושלים ומאוחר יותר בירתה. מקור שמו של המסדר נובע מהשבטים הטווטונים שהתגוררו בגרמניה עוד מהעת העתיקה. 

סמלם של אבירי המסדר היה צלב שחור והם נהגו ללבוש שכמיות לבנות. לאחר תבוסת הנוצרים במזרח התיכון ב-1211 עבר המסדר לטרנסילבניה, על מנת לסייע להונגרים במלחמתם בקומנים. הם גורשו ב-1225 לאחר ,שלכאורה, העמידו את עצמם תחת ריבונות האפיפיור ולא תחת ריבונות הונגרית. ב-1230, בעקבות ועידה שהתקיימה בעיר רימיני, החליטו הרמן פון זלצה, מפקד המסדר, והדוכס קונראד ה-1 ממזוביה, לבצע פלישה משותפת לפרוסיה הפאגנית על מנת לנצר את תושבי האזור.  האבירים הקימו את מדינת המסדר הטבטוני וניהלו נגד שכנות המדינה החדשה, ובעיקר כנגד ליטא הפאגנית, מערכות שנחשבות עד היום כנוראיות ביותר בתקופת ימי הביניים. למסדר בנוסף להיותו כוח צבאי היה בסיס כלכלי חזק מה שאיפשר לו לגייס שכירי חרב ולהפוך למעצמה ימית בים הבלטי. ב-1410 הוכה המסדר על ידי צבא פולני-ליטאי מאוחד בקרב גרונוולד וכוחו נשבר סופית. כוחו של המסדר ירד בהדרגתיות עד אשר אוחד עם דוכסות ברנדנבורג ב-1525 במה שעתידה להיות ממלכת פרוסיה. המסדר הוסיף להחזיק נכסים ברחבי אירופה עד אשר בוטל על ידי נפוליאון ב-1809. המסדר הוסיף להתקיים תחת חסות בית הבסבורג בווינה. המסדר בוטל על ידי היטלר ב-1938 אך חידש את פעילותו לאחר מלחמת העולם השנייה ב-1945. כיום המסדר פועל בעיקר למטרות צדקה במרכז אירופה. 

אמנם ראשית מטרתו של המסדר הייתה הגנה על הצליינים מפני סכנות שונות, אך בפועל נוצל כוחם של האבירים לקידום ההתיישבות הגרמנית ברחבי אירופה. מאות שנים מאוחר יותר, שימשו רעיונותיו האידאולוגיים של המסדר בדבר מרחב מחיה ונחיתות הגזעים השונים לעומת הגרמנים, כבסיס להצדקת רעיונות תורת הגזע וה"לבנסראום" (מרחב המחיה) של ראשי גרמניה הנאצית.

מבצרים בארץ ישראל
* מונפור
* מבצר יחיעם
* מבצר המלך (מעיליא)
* מצד אבירים
* חורבת מנות

לקריאה נוספת
* שלמה לוטן, המסדר הטבטוני - האבירים הגרמנים בארץ ישראל, ארץ וטבע 121, (2009), עמ' 32-37‬ 
* שלמה לוטן, המכבים החדשים ו"ההר החזק": מבצר המונפור והמסדר הטבטוני במאה ה-13, עתמול 206, יד בן צבי (2009)
* שלמה לוטן , בין המזרח הפרנקי לבין הארצות הבלטיות – הבדלים בדרכי פעילותם הצבאית של חברי המסדר הטבטוני בגבולות הנצרות, טבור 3, 2010, עמ' 139-156
* שלמה לוטן, התפתחות המסדר הצבאי הטבטוני 1309-1190: יחסי גומלין בין ארץ ישראל ואירופה - עבודת דוקטור, אוניברסיטת בר-אילן (2009)
* רביע חמיסה, השפעה ארכיטקטונית צבאית של גרמניה המדיאוולית על מבצרי הטבטונים בגליל המערבי (מונפור וג'ידין) - עבודת מסטאר, אוניברסיטת חיפה (2004)




 
 
 
 
 
 
 
 
 


הרומנים הינם קבוצה אתנית החיה כיום בתחום המדינות רומניה ומולדובה. רומנים חיים במדינות נוספות, בהן אוקראינה, ארצות הברית וסרביה.

מוצאם

מוצא הרומנים שנוי במחלוקת, אך מרבית החוקרים גורסים שהעם הרומני נוצר כתוצאה ממיזוג של השבטים הדאקים  והלגיונרים הרומאים שהושבו בשטחי דאקיה על ידי האימפריה הרומית שאליהם נבלעו בני עמים נודדים שהגיעו לשטחי הארץ מאוחר יותר, בעיקר סלאבים, כמו כן שבטי קומנים ופצ'נגים.

מיהו רומני
הרומנים מתאפינים על ידי שפתם, ההיסטוריה שלהם, מנהגיהם, תרבותם והמיתולוגיה הייחודית.

מנקודת מבט רומנית, מי שנולד ברומניה ומדבר את שפתה הוא רומני במובן הרחב של המילה והם מתייחסים כך גם לגבי מי שעזב לצמיתות את רומניה. ביטוי לכך ניתן למצוא בחוק האזרחות הרומנית משנת 1991, המעניק אזרחות רומנית לכל אדם שנולד על אדמת רומניה, ולצאצאיו עד דור שלישי אם אלו דוברי רומנית ובקיאים בהיסטוריה ובתרבות של העם הרומני.

הרומנים רואים גם את המולדובנים כרומנים שמחוזותיהם נמצאים באופן זמני מחוץ לגבולות רומניה. יש ציבור המדבר ניב קרוב מאוד לרומנית, בעיקר בחצי האי הבלקני , הם נקראים ארומנים ומנקודת מבט רומנית הם חלק מהעם הרומני.

למעשה בני המיעוטים האתניים החיים ברומניה - הונגרים, צוענים, גרמנים, אוקראינים, רוסים, סרבים, יהודים וכו'  אינם נחשבים על ידי העם הרומני וגם על ידי עצמם כ "רומנים אתניים". אף על פי שהם דוברי רומנית כשפה שנייה או כשפת אם (למשל במקרה היהודים) ולכן, להבדיל מצרפת למשל, במדינה נעשים מפקדים לפי מוצא אתני.
לדת הנוצרית -במיוחד השייכוּת לכנסיות האורתודוקסית הרומנית והיוונית קתולית הרומנית, הקרויה "אוניטה" unită יש עדיין חלק חשוב בזהות הלאומית של הרומנים. כנסיות אלה קשורות קשר הדוק לתולדות העם הרומני ולמאבקו לעצמאות מדינית ותרבותית. עם זאת קיים גם  מיעוט חשוב של רומנים נאו-פרוטסטנטים  - בפטיסטים, אדבנטיסטים, פנטיקוסטליים, וכן מיעוט של רומיים-קתוליים או לותרנים.

התפלגות דתית ברומניה
לפי נתוני המפקד של שנת 2002 18,806,428 מאזרחי רומניה (86.8%) הצהירו על היותם נוצרים אורתודוקסים, 1,028,401 (רובם רומנים, מיעוטם צוענים, אוקראינים, רוסים, בולגרים וסרבים) הצהירו שהם רומנו-קתוליים (רובם שייכים למיעוטים הגרמני, ההונגרי, הסלובקי,הבולגרי והצועני) 698,550 פרוטסטנטים, 
(רובם שייכים למיעוט ההונגרי והגרמני),330,486  פנטיקוסטלי ו-195,481 יוונים-קתולים (כמעט כולם רומנים אתניים). בחבל דוברוג'ה יש מיעוט מוסלמי ממוצא טורקי וטטרי. במדינה קיימת גם קהילה ותיקה אך קטנה של ארמנים.
על פי נתוני הותיקן לכנסייה הקתולית יש ברומניה 1,193,806 מאמינים (165,405 יותר מנתוני המפקד). ברומניה נותרו כששת אלפים יהודים. ישנה כמות קטנה יחסית של אזרחים שלא הצהירו על שייכות לדת כלשהי. (אתאיסטים, אגנוסטים ועוד). בפועל רבים מהאנשים החילונים, כולל אתאיסטים או אגנוסטים, מרגישים שייכים לקהילות הדתיות של אבותיהם.

הפזורה הרומנית
לפי הערכות, חיים בארצות הברית כמיליון מהגרים ממוצא רומני. ברוב המקרים היגרו אבותיהם לשם מטרנסילבניה. רק מיעוט מהם שמר עדיין על השפה ועל התרבות הרומנית ורובם נטמעו בחברה הכללית האמריקנית. הקהילות הגדולות ביותר נמצאות באוהיו, באינדיאנה, במישיגן, באילינוי, בפנסילבניה ובניו יורק. בקנדה יש מעל למאה אלף יוצאי רומניה. גם בגרמניה יש כמאה אלף רומנים ועוד כחצי מיליון יוצאי רומניה, גרמנים אתניים (שוואבים וסקסונים).

הרומנים בישראל
בהיות הרומנים נוצרים (בעיקר נוצרים אורתודוקסים) מהווה ארץ ישראל המקום בו נמצאים המקומות הקדושים להם. רומנים בעלי אמצעים נהגו לעלות לרגל אל ירושלים, נצרת, בית לחם, לטבול בכנרת ולחזור לארצם עם שבבי עץ שנמכרו להם ביוקר רב, באמתלה שמדובר בשבבים מהצלב עליו נצלב ישו.

בישראל קיימת נציגות הפטריארכיה האורתודוקסית הרומנית וכנסייה רומנית בירושלים. כמו כן קיימת כנסייה אורתודוקסית רומנית ביפו.
יש  עוד מספר מנזרים נוצרים אורתודוקסים ובין הנזירים השוהים בהם יש לפעמים רומנים בודדים (למשל במנזר עין כרם בירושלים). לפי אגדות מסוימות, הושיב שליט רומני מימי הביניים את בני אחד הכפרים שלו, בשכנותה של ישראל, במדבר סיני, במטרה לשרת את דרי מנזר סנטה קתרינה. במהלך הזמן התבוללו רומנים אלה בבדואי הסביבה והתאסלמו.

יהודים יוצאי רומניה

רומנים שזכו לפרסום עולמי

מדינאים ופוליטיקאים בני העם הרומני
*ולאד השלישי (המשפד) המכונה דרקולה, שליט של נסיכות,
*יון אנטונסקו, שליט פשיסטי, איש צבא, 
*ניקולאיה צ'אושסקו, שליט קומוניסטי,
*ניקולאיה טיטולסקו, דיפלומט
*שטפן הגדול, שליט מולדובה
*מיכאי האמיץ, שליט מולדובה, ולאכיה וטרנסילבניה בשנת 1600
*דימיטריה קנטמיר (בעל שורשים טטרים) שליט מולדובה ומלומד הומניסטי
*אלכסנדרו יואן קוזה (ממוצא יווני), שליט ראשון של מולדובה וולאכיה המיוחדות החל משנת 1859
הוחלף ב 1866 על ידי קרול הראשון, המלך הראשון של רומניה, מהשושלת הגרמנית הוהנצולרן-זיגמרינגן, שעבר לדת הנוצרית אורתודוקסית.

מדינאים ופוליטיקאים בני מיעוטים מרומניה
*אנה פאוקר - (יהודיה) שרת החוץ הראשונה

מדענים וממציאים בני העם הרומני
*ג'ורג'ה אמיל פאלאדה, רופא,חתן פרס נובל (בתחום הרפואה והפיזיולוגיה).
*ויקטור באבש, רופא מיקרוביולוג
*דימיטריה ג'רוטה, כירורג ואנטום
*טומה יונסקו, כירורג ואנטום
*אנרי מארי קואנדה, מהנדס וממציא במדעי התעופה
*טרייאן ווּיה, מחלוצי התעופה

מדענים בני מיעוטים מרומניה
*קונסטנטין פון אקונומו,(יווני) רופא נוירולוג ופסיכיאטר 
*צבי לרון,(יהודי) רופא אנדוקרינולוג
*הרמן אוברט (גרמני) - מהנדס וממציא

אמנים, יוצרים והוגים בני העם הרומני
*מיכאי אמינסקו משורר, 
*טודור ארגזי, משורר
*ליביו רבריאנו, סופר
*ניקיטה סטנסקו, משורר
*יון לוקה קאראג'אלה (ממוצא יווני), מחזאי וסופר
*אנה בלנדיאנה  משוררת
*ניקולאיה יורגה, היסטוריון ופוליטיקאי
*פנאיט איסטרטי (ממוצא יווני) סופר, כתב בעיקר בצרפתית
*אז'ן יונסקו (עם שורשים צרפתיים) מחזאי אבסורד, כתב בעיקר בצרפתית 
*קונסנטין ברנקוש, פסל, 
*קונסטנטין טנאסה, שחקן
*מריה טנאסה, זמרת
*א.סיוראן, מסאי ומורליסט, כתב בעיקר בצרפתית
*מירצ'ה אליאדה - היסטוריון של הדתות וסופר
*אנדריי שרבאן, במאי

בני המיעוט הרומני מפורסמים היו בהונגריה - המשורר אטילה יוז'ף, הבמאי מיקלוש יאנצ'ו, המצביא יאנוש הוניאדי, הסופר גיירגי מולדובאן, בסרביה - המחזאי ברניסלב נושיץ' (ארומני) והמשורר ואסקו פופה, בברית המועצות - הגנרל הסובייטי מיכאיל פרונזה.

אמנים, יוצרים, הוגים בני מיעוטים ילידי רומניה
*איזו (יהודי) משורר בצרפתית
*פאול צלאן (יהודי) משורר, 
*טריסטן צארה, (יהודי) משורר שכתב בעיקר בצרפתית
*הרטה מילר (גרמניה) סופרת גרמניה, כלת פרס נובל לספרות
*אלי ויזל - (יהודי) הוגה וסופר בעיקר בשפה הצרפתית, חתן פרס נובל לשלום
*איציק מנגר,(יהודי) משורר וסופר יידי
*אביגדור אריכא -(יהודי) צייר ישראלי -צרפתי
*מרסל ינקו -(יהודי) צייר ישראלי
*ראובן רובין -(יהודי) צייר ישראלי
*יאניס קסנאקיס, (יווני) מלחין צרפתי
*אהרן אפלפלד, (יהודי) סופר עברי ישראלי
*דן פגיס, (יהודי) משורר עברי ישראלי
*עזרא פליישר (יהודי) היסטוריון ומשורר עברי ישראלי
*משה אידל, (יהודי) הוגה והיסטוריון ישראלי
*סול סטיינברג, (יהודי) צייר אמריקאי
*יעקב לוי מורנו, (יהודי) פסיכיאטר ופסיכוסוציולוג אמריקאי, ממציא הפסיכודרמה
*אדוארד ג'י רובינסון, שחקן קולנוע (יהודי)
*ג'וני וייסמולר (גרמני), ספורטאי ושחקן קולנוע ("טרזן")
*מאיה מורגנשטרן - שחקנית קולנוע ותיאטרון
*ליה קניג, שחקנית תיאטרון ישראלית בעברית ויידיש

מוזיקאים בני העם הרומני
*ג'ורג'ה אנסקו מלחין, 
*דינו ליפאטי, פסנתרן
*סרג'יו צ'ליבידאקה, מנצח
*צ'יפריאן פורומבסקו, (ממוצא פולני) מלחין
*גיורגה זמפיר, נגן חליל פאן
*יונל פרליה, מנצח
*מריה צ'בוטארי, זמרת אופרה
*אנג'לה גיורגיו, זמרת אופרה
*וירג'יניה זיאני, זמרת אופרה

מוזיקאים בני מיעוטים ילידי רומניה
*יוזף שמידט, זמר (יהודי), 
*גריגוראש דיניקו (צועני) כנר ומלחין
*ראדו לופו, פסנתרן (יהודי), 
*סרג'יו קומיסיונה, (יהודי) מנצח,
*קלרה הסקיל, (יהודיה) פסנתרנית
*דובי זלצר (יהודי), מלחין ישראלי
*גרי ברתיני, מלחין ומנצח ישראלי
*מנדי רודן, מנצח ישראלי

ספורטאים בני העם הרומני
*נדיה קומנץ', מתעמלת, אלופת עולם, 
*גאורגה חאג'י,(ארומני) כדורגלן, 
*אדריאן מוטו, כדורגלן, 
*איליה נסטסה, טניסאי,

ספורטאים רומנים בני מיעוטים
*לאון רוטמן, שייט קאנו (יהודי), אלוף אולימפי,
*אנג'ליקה רוזיאנו, טניסאית שולחן (יהודיה), אלופת עולם, 
*יולנדה באלאש, (הונגריה) קופצת לגובה, אלופת עולם,
*ויולטה סקלי (סֵקֶיי),(הונגריה) אצנית, אלופת עולם,
*איוואן פצאיקין (רוסי ליפובאני), שייט קייאק - קנואה, אלוף אולימפי

ראו גם
* ולאכים
* ארומנים

הערות שוליים


 
מעמד הפרשים (לטינית: ordo equester מילולית:אורדו אקואסטר) היה אחד משני המעמדות העליונים ב ובראשית ימי האימפריה הרומית. שמו של המעמד נובע מהדרישה המוקדמת להשתייכות אליו: סכום כסף מספיק להחזקת סוס. למרות הקרבה בשם, אין למעמד זה קשר לאבירים של ימי הביניים.

תקופת המלוכה וימי הרפובליקה
על-פי המסורת הרומית, מעמד הפרשים הוסדר עוד בתקופת המלוכה על ידי המלך סרביוס טוליוס במהלך המאה השישית לפנה"ס. מספרם נקבע על 1800 אנשים, סופקו להם סוסים אשר מומנו על ידי מס מיוחד שהוטל על אלמנות ויתומים בעלי אמצעים, והם חולקו ל-18 קנטוריות (Centuria). רישום הפרשים, הקצאתם, והביקורת על התנהגותם הצבאית והמוסרית נמסרה לידי הקונסולים. 

את הפרש היה ניתן לזהות בנקל: הוא לבש טוניקה עם פס ארגמן צר (angustus clavus), מעיל עם רקמת ארגמן (trabea) וסוסו קושט בדיסקוס כסף (phalera). 

משנת 400 לפנה"ס לערך, אזרחים בעלי אמצעים, שלא היו מהמעמד, ביקשו לשרת בצבא כפרשים עם סוסם האישי. הוחלט כי יותר לאזרח לשרת כפרש רק אם יעמוד בשומת הרכוש שנקבעה, משמע, מעמד הפרשים נפתח לבעלי הממון בלבד. פוליביוס (Polybius) מוסר כי בשנת 225 לפנה"ס עמד מספרם של הכשירים לשרת כפרשים - על-פי שומת הרכוש, על 23000 מתוך כלל ציבור האזרחים ברומי שמנה 273000. אלו שהיו כשירים לשרת כפרשים נחשבו כבני המעמד הראשון

מעמד הפרשים התאפיין בהטרוגניות: סוחרים, בנקאים, בעלי עסקים ופובליקאנים (אותם קבלני-על שביצעו את העבודות הציבוריות ברומא), אשר פעלו בעיקר מתוך שיקולים אינטרסנטיים ודאגה להצלחה הכלכלית האישית, לא התארגנו לכדי גוף חברתי או פוליטי ולא זכו ליצוג מעמדי כלשהו. אולם רבים מבני המעמד נטלו חלק במשחק הפוליטי כסנאטורים - פוליביוס מוסר כי רק מי ששירת עשר שנים כפרש היה יכול לשמש כסנאטור, ואילו ליוויוס (Livius) טען כי השירות כפרש הכשיר אנשים לכניסה לסנאט. יחד עם זאת, הצליחה האצולה הפטריקית (patricii), בתקופה זו, לשמר את משרת הקונסול לאנשיה. על-אף האקסלוסיביות המעמדית של האצולה, התפתחו קשרים הדוקים בינם לבין מעמד הפרשים: קשרי ידידות, קשרי נישואין ואולי גם קשרים עסקיים. על-כן, מבחינה סוציו-אקונומית, נראה כי הפרשים והסנאטורים היוו שכבה חברתית מגובשת, ובאספקט זה, הייתה אחדותם חשובה לשמירת יציבות המשטר ברומא.

תקופת הרפובליקה המאוחרת
בתקופת הגראקכים, כחלק מהרפורמות שערך גאיוס סמפרוניוס גרקכוס בשנות העשרים של המאה השנייה לפנה"ס, הופרדו הסנאטורים עצמם (קבוצה המונה 300 איש) ממעמד הפרשים ונבע להם מעמד גבוה יותר, בני סנאטורים שלא נבחרו בעצמם לסנאט התקבלו למעמד הפרשים. חלק מסמכויות השיפוט של הסנאטורים עברו למעמד הפרשים - פעולה אשר תרמה להעצמת הכרתם הציבורית ויוקרתם החברתית של האחרונים וגרמה לוויכוח מתמשך בינם לבין הראשונים. גם במינוי של ה"איש החדש" (novos homo) גאיוס מאריוס (Marius), הרפורמטור הצבאי, לקונסול בשנת 104 לפנה"ס ניתן לראות את חוסר האמון של חוגים הולכים וגדלים בציבור הרומי כלפי הסנאט, ובכלל זה גם הפרשים. מאז ההפרדה בין מעמד הפרשים למעמד הסנאטורים היו בין שתי קבוצות אלו מאבקי כוח ויוקרה.

היה זה לוקיוס קורנליוס סולה (Sulla) אשר הוסיף בשנות השמונים של המאה הראשונה לפנה"ס לסנאט 300 אנשים מעמד הפרשים בעת כיבושו את העיר, אולם הוא גם החזיר את זכות השיפוט לסנאטורים כחלק מהרפורמה שערך במוסדות המשפט ברומי. רק לאחר מלחמת האזרחים וכתוצאה ממשברים כלכליים הולכים ומחריפים כאשר עמדו מקבלי ההחלטות ברומי בפני שוקת שבורה, השכיל קיקרו (Cicero) לאחד את מגיני הסדר הקיים ולהביא לשיתוף פעולה בין מעמד הפרשים למעמד הסנאטורים כדי לסלק את האיום שריחף על מוסדות המדינה.  

השתלטותו של יוליוס קיסר, בתחילת שנות הארבעים של המאה הראשונה לפנה"ס, לווותה ברפורמה אשר הטיבה עם מעמד הפרשים והעניקה להם מספר נוסף של מושבים בסנאט. יחד עם זאת, לא כל הפרשים תמכו במפלגתו של קיסר ובתקופת הטריומוויראט הראשון של פומפיוס, קיסר וקראסוס נחלקו הפרשים למחנות השונים.

תקופת הקיסרות
גם בתקופת הפרינקפט, או לפחות בתחילתה, העלה אוגוסטוס רבים מבני מעמד הפרשים לעמדות כוח. את מעמדם הרם של הפרשים באדמיניסטרציה הקיסרית של אוגוסטוס, ניתן לראות בתפקידם המרכזי בטקס חגיגי שהוקדש לגאיוס קיסר, בו הוא הוכרז על-ידם כ"נסיך הנעורים" (princeps iuventitus) בשנת 5 לפנה"ס. אוגוסטוס הרחיב את המעמדות הרומים ופתח אותם בפני איטלקים שאינם בהכרח בני העיר. כתוצאה מכך, במשך הדורות הראשונים של הפרינקפט רוב הפרשים חברי הסנאט, חיילי הליגיונות, חיילי המשמר הפרטוריאני, הגיעו מקרב בני איטליה. גם כחלק מהרפורמה המנהלתית שערך אוגוסטוס בעיר רומא, חולקו משרות הניהול  המוניציפליות בין אנשי מעמד הפרשים ובין הסנאטורים, כך לדוגמה, בראש "יחידות שומרי הלילה" (cohortes vigilum)הוצב ה- praefectus vigilum כמפקד עליון מטעם הפרשים וגם על אספקת התבואה היה ממונה פרש ה- praefectus annonae. בנוסף, אוגוסטוס מינה נוספים מאנשי הפרשים שנועדו לעמוד בראש הליגיונות בפרובינקיות, שניים מאנשי הפרשים הוצבו, בדרך-כלל, כמפקדי גדוד פרטוריאני (היה זה התפקיד הרם ביותר אליו היה יכול להגיע איש ממעמד הפרשים) ואף הוענקה להם טבעת זהב כסמל סטטוס. יחד עם זאת, אוגוסטוס נטל מהפרשים את שארית סמכויות השיפוט והעבירם לסנאט, כחלק מרצונו לזכות באהדת המוסד האריסטוקראטי המסורתי של  האימפריה. 

בתקופת שלטונו של קלאודיוס (Claudius), נמסרו תפקידים נוספים לפרשים והם הפכו למעמד החשוב ביותר מבחינת כוח-אדם אדמיניסטרטיבי בקיסרות. הפרש הצעיר התחיל את תפקידו כפרייפקטוס של קוהורטה (חיל-רגלים), משם התקדם לפרייפקטוס של כנף (מפקד יחידת פרשים) ובהמשך מונה לטריבון של ליגיון. עם תום תפקידיו הצבאיים היה באפשרותו להשתלב במערך האדמיניסטרטיבי האדיר של האימפריה: נוסף לשתי הפרייפקטורות הגדולות - נציבות מצרים ופיקוד על החיל הפרייטוריאני, הפרש יכול היה להתמנות לפרוקורטור (procurator)- מאז קלאודיוס נתמנו פרוקורטורים כנציבים בפרובינקיות כמו יהודה, מאוריטניה ותרקיה. גם הפיקוד על הציים הועבר בימי קלאודיוס לידי הפרשים, הוא ביטל את המשרה של ה-quaestores classici שהייתה בידי הסנאט ובמקומה מינה שני פרייפקטים ממעמד הפרשים. אולם, הכנסת עבדים משוחררים רבים לאדמיניסטרציה הקיסרית על ידי קלאודיוס, יצרה מרירות בחוגי הסנאטורים והפרשים אשר הפגינו בוז גמור לשילובם של המשוחררים במערך האימפריאלי. ה"מזכירויות" שהקים קלאודיוס מעולם לא זכו למעמד רשמי והעבדים המשוחררים שירתו את הקיסר כ"אנשי צללים" כשתפקידם אינו מעוגן בחוק הרומי. רק בתקופת שלטונו של אדריאנוס (Hadrianus) במאה השנייה, הועברו תפקידי המזכירויות לידי הפרשים, ובך הפכו לחלק אינטגרלי מן המנגנון המלכותי.

הקיסר אנטונינוס פיוס (Antoninus), בנו המאומץ של אדריאנוס, האריך את תקופת כהונתם של הפרייפקטוס השונים (שכאמור נבחרו מבין מעמד הפרשים) ובכך הגדיל את עוצמתם הפוליטית. הארכה זו מסבירה את נטיותו של אנטונינוס להעדיף את היציבות המבוססת על אנשי שלומו, על-פני הדבקות במסורת הרומית של הגבלת משך הכהונה.

חשיבתו של ההשתייכות למעמד הפרשים רק גדלה בתקופת הקיסרות התיכונה והמאוחרת. אנשים שהטביעו את חותמם בהיסטוריה הקיסרית הגיעו ממעמד זה. כך לדוגמה, אווידיוס קסיוס (Avidius Cassius), שהכריז על עצמו קיסר בשנת 175 היה בן למשפחה ממעמד הפרשים וכמוהו גם ספטימיוס סוורוס (Septimus Severus), בן הפרובינקיה אפריקה, אשר היה לקיסר בין השנים 193-211. אך עלייתו לקיסרות של  מקרינוס, (Macrinus) כבן למשפחת פרשים, מסמלת אולי יותר מכל את העצמה הפוליטית שנגזרה מן ההשתייכות המעמדית שכן הייתה זו הפעם הראשונה שאדם תופס את כס הקיסר מבלי לשמש תחילה כסנאטור.

הערות שוליים


 
 
 
 
 

נוֹבוּס הוֹמוֹ (לטינית, novus homo, איש חדש) הוא כינוי מתקופת רומא העתיקה שהתייחס לאדם הראשון ממשפחה מסוימת ששרת בסנאט הרומי או הראשון שנבחר למשרת קונסול. מתחילה, הייתה החברות בסנאט והקונסולות מוגבלת לבני מעמד הפטריקים ואסורה על הפלבאים. כאשר זכו הפלבאים בזכות למשרות אלו, כולם נחשבו באופן טבעי נוֹבִי הוֹמִינֶס. עם הזמן, כאשר המשפחות הפלבאיות החשובות ביצרו את מעמדן בסנאט הפכו אנשים חדשים למחזה נדיר ביותר. בתקופת המלחמה הפונית הראשונה הייתה זו כבר תופעה מעוררת התפעלות עבור הרומים כאשר שני אנשים חדשים נבחרו שנה אחרי שנה (גאיוס פונדניוס פונדולוס בשנת 243 לפנה"ס וגאיוס לוטאטיוס קאטולוס בשנת 242 לפנה"ס). 

בשלהי תקופת הרפובליקה נשחקה ההבחנה בין המעמדות. הקונסולים הפכו לאליטה חדשה והאצולה הייתה אריסטוקרטיה מלאכותית שהמציאו הפלבאים בסנאט כדי לשחוק את ההבחנה בין פטריקים ופלבאים. האצילים היו קבוצה של משפחות ממוצא כלשהו, פטריקי או פלבאי, שמהם יצא קונסול. 


 
 

סוצ'אבה הוא מחוז בצפון רומניה באזור בוקובינה. בירת המחוז היא העיר סוצ'אבה וסימון המחוז הינו SV.
שטח המחוז הוא כ-8,553 קילומטרים רבועים, המחוז השני בגודלו ברומניה.

דמוגרפיה
בשנת 2002 מנה המחוז 688.435 נפש, מהם מעל 100,000 נפש בבירת המחוז. כח העבודה מונה כ-319,700 נפש.

היסטוריה
המחוז הממוקם בצפון מזרח רומניה הוא בעל עבר היסטורי עשיר השולח את שורשיו עד לתקופות הפרה-היסטוריות.
בשנת 1359 יוסדה במרחב זה נסיכות מולדובה.
האזור סבל במרוצת ההיסטוריה מפלישות רבות של "שכנים", ובשנת 1868 עבר האזור לשליטתה של אוסטרו-הונגריה, זו שלטה באזור זה 50 שנה עד לסיום מלחמת העולם הראשונה ב-1918.

מחוזות שכנים
המחוז גובל ממזרח במחוז בוטושאן, מדרום מזרח במחוז יאשי, בדרום במחוז נאמץ, מחוז חרגיטה ומחוז מורש, וממערב במחוז ביסטריצה-נסאוד ומחוז מרמורש.
מצפון גובל המחוז באוקראינה.

רשימת הערים במחוז סוצ'אבה
* סוצ'אבה (Suceava)
* פלטיצ'ני (Fălticeni)
* רדאוצי (Rădăuţi)
* קמפולונג מולדובנסק (Câmpulung Moldovenesc)
* וטרה דורני (Vatra Dornei)
* גורה הומורולוי (Gura Humorului)
* סירט (Siret)
* סולקה (Solca)
* ברושטני (Broşteni)
* קאז'וואנה (Cajvana)
* דולחאסקה (Dolhasca)
* פראסין (Frasin, Suceava)
* ליטני (Liteni)
* מילישאוצי (Milişăuţi)
* סאלצ'אה (Salcea)
* ויקובו דה סוס (Vicovu de Sus)


 


רַע (ידוע גם כרֶע, רה או רא) הוא אל השמש במיתולוגיה המצרית. רע היה אחד האלים הקדומים ביותר בפנתאון המצרי העתיק. עוד בימי הממלכה התחתונה, שם שימש כאל השמש וכאל המגן של בירת הממלכה והעיר העתיקה ביותר במצרים, הידועה בשמה היווני: "הליופוליס". החל מתקופת השושלת החמישית (שנת 2400 לפנה"ס), הועלה רע מדרגת אל עירוני לדרגת אל לאומי, ובשלב מאוחר יותר אוחדה דמותו עם זו של האל אמון, אלה של העיר תבאי, איחוד שיצר את אל-העל "אמוּן-רַע", אחד האלים הנכבדים והנערצים ביותר במצרים העתיקה. עוצמתו של אמון-רע הייתה כה גדולה, עד שבשלהי התקופה ההלניסטית-רומית במצרים הוא נתפס בידי תושביה היוונים והרומים כהתגלמות של האלים זאוס או יופיטר. מסיבה זו כינו היוונים את תבי בשם "דיוספוליס" ("עירו של זאוס"). רע נשאר האל הדומיננטי במהלך כל שנות קיומה של ממלכת המצרים, למעט תקופה קצרה בזמנו של הפרעה אחנתון, אשר הנהיג בממלכה דת מונותאיסטית במרכזה עמד האל אתון, שהיה למעשה השמש עצמה.

רע ואלי שמש נוספים בפנתאון המצרי
השמש היוותה בעיני המצרים את התגלמותו הממשית של רע, ולפעמים התייחסו אליה כעינו הפקוחה של האל. בתקופה מאוחרת יותר, כאשר אתום, אל הארץ, הפך לאל השמש השוקעת, החלו מתייחסים אליו כזהה לרע. חפרי, אל זוטר אשר תפקידו היה לדחוף מדי יום את השמש במסעה לאורך כיפת השמים, התמזג אף הוא במרוצת השנים עם האל רע והפך מאוחר יותר לפן זריחת השמש של האל. לבסוף החל רע לאבד מיוקרתו בעיני המצרים, שהחלו מעדיפים על פניו אל שמש נוסף - הורוס. כאשר נהיה הורוס חשוב מרע, הפכו המצרים את רע להתגלמות של הורוס אשר כונתה "רע-חראחתי" ומשמעה: "רע, הורוס של שני האופקים".

רע ויחסו לאלים אחרים
בהיותו אל השמש והשמש עצמה, עשה האל רע יום יום את מסלול השמש בשמים ממזרח למערב. המצרים, הקדמונים סברו שאת חלקו הנסתר של מסע זה, מנקודת שקיעת החמה לנקודת זריחתה ביום שלמחרת, עשה אל השמש מתחת לפני האדמה, בעולם התחתון. על בסיס סברה זו טוו המצרים שלל אגדות ומיתוסים. אחד המיתוסים מספר כי את המסע בשאול עבר רע על גבי סירה שנוהגה על ידי האל מאט, ואשר החותרים בה היו האלים הורוס ותחות. האחריות לביטחונה של הסירה הופקדה בידי האלים סת ומהן, אשר הגנו על רע מפני תקיפת המפלצת אפפ (מוכר גם כ"אפופיס", נחש ענק המהווה את התגלמות החשיכה והחורבן). תופעת ליקוי החמה הוסברה על ידי המצרים הקדמונים כהתרשלות רגעית של האלים המגינים על הסירה בתפקידם, ועקב כך התגברות רגעית של אפפ על רע.

סמליות האל רע

מתוקף היותו אל השמש, סומל רע לרוב בסמלים הקשורים לשמש, כדוגמת עיגול ובמרכזו נקודה (&#8857;), או דיסקה זהובה. סימנים אלו נפוצים לציון השמש גם באסטרולוגיה של ימינו וכן בכתבים אסטרונומיים סיניים. דמות נוספת שסימלה את האל היא עוף החול ("פיניקס"), וזאת משום שבדומה לעוף זה, היה האל עולה בלהבות מדי ערב בשקיעה וקם לתחייה מחדש עם שחר.

סמל מוכר נוסף הקשור לאל הוא הסמל "העין של רע", סמל מצרי עתיק שמסמל הגנה ועוצמה ואשר לעתים מכונה גם "עינו של הורוס".


 



BMW (הגייה בֶּ‏ה-אֶם-וֶה), ראשי תיבות של Bayerische Motoren Werke ()  , "מפעל מנועים בווארי" בגרמנית, השם נכתב בעברית כ-ב.מ.וו ), היא יצרנית מכוניות ואופנועים גרמנית. החברה הוקמה בשנת 1916, כיצרנית מנועי מטוסים. החברה שולטת ביצרניות הרכב הבריטיות מיני (מכוניות עירוניות קטנות) ורולס-רויס (מכוניות פאר). חברת "קמור רכב" היא יבואנית מכוניות ואופנועי ב.מ.וו לישראל.

היסטוריה
השנים הראשונות
בשנת 1913 הקים קארל ראפ (Karl Rapp) מפעל לייצור מנועי מטוסים בשם Rapp Motorenwerke. מיקום המפעל בעיר מינכן נבחר בזכות קרבתו למפעל ייצור מטוסים שפעל באזור. החברה התרחבה במהירות כתוצאה מהזמנות הצבא במלחמת העולם הראשונה, אך מנועיה, שתוכננו על ידי ראפ, סבלו מבעיות התאמה למטוסים צבאיים והסכמי הייצור עם הצבא לא חודשו. ב-1916 עסק המהנדס האוסטרי פרנץ פופ (Franz Popp) בחיפוש אחר חברה שתייצר עבור צבא אוסטריה-הונגריה מנועים מתכנון אוסטרי. פופ מצא את מפעלו של ראפ כמתאים ושיכנע אותו ואת השלטונות האוסטריים להתחיל בייצור. כחלק מהעסקה אולץ ראפ להכניס שותפים לחברה, ופופ הפך לדמות דומיננטית בהנהלת המפעל. 

פופ דאג לגייס לחברה את מקס פריץ, מהנדס אוסטרי צעיר, שעבד עבור מפעל מטוסים באוסטריה. כשרונו של פריץ הוביל תוך כשנה לייצור מנוע שהתבסס על תכנונו של ראפ, אך פתר את בעיות ההתאמה למטוסים והפך בהמשך למנוע ששבר שיאי גובה טיסה. הדומיננטיות של פופ והעובדה שמנועי החברה התבססו מאותה עת על תכנוניו של פריץ, הובילו לעזיבתו של ראפ בשנת 1917. עם עזיבתו שונה שם החברה לב.מ.וו המלווה את החברה עד היום. כיום נוהגת החברה לקבוע את שנת יסודה ב-1916, אך זו היא שנת היסוד של חברה בווארית גדולה בשם BFW שעסקה בייצור מטוסים. BFW הוקמה על ידי חברת מאן הגרמנית, על בסיס מפעלו של גוסטב אוטו, בנו של ניקולאוס אוטו, ממציא מנוע ארבע הפעימות. ב.מ.וו הייתה בקשרים עסקיים עם BFW במהלך המלחמה, אך לאחר המלחמה כשעסקיה של BFW קרסו, יזם פרנץ פופ ב-1922 את מיזוגה של ב.מ.וו לתוך BFW, תוך שהוא מנצל את נכסיה ועובדיה של החברה, בעוד השם ב.מ.וו ממשיך לייצג גם את החברה הממוזגת. 

חוזה ורסאי, שנחתם בשנת 1919 אחרי תבוסתה של גרמניה, אסר עליה לייצר מטוסים. מפעלי המטוסים נסגרו, ומפעל ב.מ.וו החל לייצר מעצורים לרכבות. באותה שנה החלה החברה לתכנן מנוע אופנוע ששימש אופנוע בשם 'ויקטוריה' שיוצר על ידי חברה גרמנית אחרת.

בשנת 1923 בנתה החברה את האופנוע הראשון שלה. היה זה דגם בשם R32 שהשתמש במנוע דו צילינדרי בנפח 500 סמ"ק ובתצורת 180 מעלות המכונה 'בוקסר'. תצורת מנוע זו ליוותה את החברה עוד שנים רבות עד ימינו כשב.מ.וו היא היחידה שמייצרת אופנועים בעלי מנוע בתצורה זו. שמות דגמי הבוקסר מתחילים תמיד באות R, אך המינוח בוקסר הפך לשמם השני. חידוש נוסף באופנוע היה השימוש בגל הינע במקום שרשרת. גם מאפיין זה נשמר באופנועי ה-R עד לימינו.

בשנת 1928 החלה החברה לייצר מכונית קטנה, בשם 3/15. הייתה זאת אוסטין שבע, מכונית בריטית, שיוצרה ברישיון בגרמניה. בשנים הבאות החלה החברה לייצר מכוניות מקוריות, שנחשבו מתקדמות ומהירות מאוד לתקופתן. ביניהן היו ה-327 (סלון) וה-328 (רודסטר), ולשתיהן היה מנוע בנפח 2 ליטר.

בשנת 1935 הציגה החברה חידוש בתחום מיתלי האופנועים. דגמי ה-R12 וה-R17 צוידו לראשונה במזלג טלסקופי על בסיס הידראולי. חידוש זה שיפר את אחיזת הכביש של האופנוע והגביר באופן משמעותי את בטיחותו. עד היום, רוב דגמי האופנועים בעולם עושים שימוש בטכנולוגיה זו. באותה שנה מכרה החברה למעלה מ-10,000 אופנועים.

מלחמת העולם השנייה
חברת ב.מ.וו הייתה ספק עיקרי של מנועי מטוסים ואופנועים לצבא הגרמני. מעל 30 אלף מנועי מטוסים חזקים (דגם 801) יוצרו עד שנת 1945. החברה עסקה גם בפיתוח מנועי סילון, ובפיתוח טילים לשימוש צבאי. החברה סיפקה ליחידות ממונעות של הצבא הגרמני במהלך המלחמה אופנועים מדגמי R75 ו-R12. לעתים קרובות נעשה שימוש באופנועים אלו עם סירת צד.

החברה הודתה שהעסיקה במהלך המלחמה בין 25 ל-30 אלף עובדי כפייה, שהיו אסירים במחנות ריכוז (בעיקר בדכאו) ובמחנות שבויים.

לקראת סוף המלחמה, הופצצו מפעלי החברה בצורה מסיבית. המפעלים המזרחיים (במזרח גרמניה) נכבשו על ידי הצבא האדום, והמפעל במינכן נהרס כמעט לחלוטין.

לאחר המלחמה
בעלות הברית אסרו על החברה לפעול במשך שלוש שנים. חברת בריסטול הבריטית (יצרנית מטוסים) בחנה את המפעל, ובשנת 1947 החליטה לייצר מכונית סלון ספורטיבית יוקרתית (בשם "ארבע מאות"), שהייתה מבוססת ברובה על ה-327 של ב.מ.וו.

בשנת 1952 השיקה ב.מ.וו את המכונית הראשונה שלה בעידן שאחרי המלחמה, אך הניסיונות למכור מכוניות יוקרה בהצלחה נכשלו. לקראת סוף העשור, החברה התמקדה במכוניות עירוניות קטנות וחסכוניות, כמו האיזטה (Isetta). בשנת 1959 שקל בעל השליטה בחברה, הרברט קוונדט, מיזוג עם יצרנית המכוניות הגרמנית המתחרה - מרצדס-בנץ - אבל יו"ר מועצת המנהלים של החברה, קורט גולדה, שיכנע אותו לשמור על עצמאות ב.מ.וו. באותה שנה השיקה החברה את דגם "שבע מאות" - מכונית קטנה, עם מנוע בוקסר אחורי מקורר אוויר, בנפח 700 סמ"ק, שנלקח מאופנוע ה-R67. המכונית עוצבה בסגנון ספורטיבי, על ידי מעצב איטלקי. דגם מיוחד (RS) יוצר עבור מרוצים, וזכה להצלחה רבה. הדגם הזה ביסס את מעמדה של החברה כיצרנית מכוניות סלון ספורטיביות - מעמד שנשמר עד היום.

בשנת 1961 הציגה החברה את דגם 1500 - מכונית סלון קטנה, חזקה ומתקדמת. הדגמים החדשים יותר כונו 1600 ו-1800. בשנת 1966 הוצגה גרסת קופה (שתי דלתות), ובשנת 1967 הוצגה גרסת גג נפתח. הדגמים הללו כונו "סדרה 02", והם המקור ממנו התפתחה "סדרה 3" הנוכחית.

בשנת 1968 הוצגו דגמי מכוניות גדולות (2500, 2800 ועוד) ודגמי קופה (2.5 CS ו-2800 CS).

ב-1969 הציגה החברה את אופנועי סדרת "5/". הוצגו דגמים בנפחים שונים ולראשונה מאז המלחמה הוצג מנוע בנפח 750 סמ"ק. שינוי חל גם במדיניות השיווק כשדגמי הסדרה שווקו ככלים לתרבות הפנאי ולא כאלטרנטיבה זולה לכלי תחבורה אחרים.

שנות השבעים והשמונים: שגשוג במכירות
בשנות ה-70 של המאה ה-20 התחיל תור הזהב של החברה. מכירותיה גדלו בתחום המכוניות והאופנועים כשהשוק האמריקאי היווה את מנוע הצמיחה העיקרי. בדצמבר 1971 עבר מטה הנהלת החברה למגדל חדש בעיר מינכן, שם הוא שוכן עד היום. מגדל זה עוצב בצורת ארבעה גלילים בהשראת צורתם של בוכנות מנוע. 

בשנת 1972 הוצגה "סדרה 5" (קטגורית סלון בינונית), בשנת 1975 הוצגה "סדרה 3" (קטגורית סלון קטנה) ובשנת 1977 הוצגה "סדרה 7" (קטגורית סלון גדולה). את הקופה הגדולה, CS, החליפה "סדרה 6". בכך השלימה החברה מיתוג מחדש של דגמי המכוניות. המיתוג הסתבר כמוצלח מאוד וכינויי הסדרות משמשים את דגמי החברה עד היום. דגמי המכוניות הספציפיים מורכבים משלוש ספרות כשהראשונה מייצגת את הסדרה והשתיים האחרות עשויות לייצג בקירוב את נפח המנוע ודרוג פנימי בין הדגמים בסדרה כשהמספר הגבוה יותר מייצג דגם חזק יותר.  לדוגמה, דגם 323 מייצג מכונית מסדרה 3 עם מנוע של 2300 סמ"ק בקירוב. למרות המעבר של יצרנים אחרים לשימוש במערכות הנעה קדמית במכוניות הנוסעים, המשיכה ב.מ.וו לדבוק בייצור מכוניות בעלות הנעה אחורית והיא ממשיכה בכך עד היום.

בשנת 1983 הציגה החברה לראשונה אופנוע בעל מנוע ארבעה צילינדרים. שישים שנה לאחר ה-R23 בהן יוצרו רק אופנועים מטיפוס ה-R עם מנוע בוקסר מקורר אוויר, מוצג מנוע מקורר מים ו-4 צילינדרים. הפעם זהו אינו מנוע בוקסר אלא ארבעה צילנדרים בשורה, אך ב.מ.וו מחליטה להציב אותו בצורה ייחודית לאורך האופנוע, בניגוד ליצרנים אחרים שמציבים מנוע ארבעה בשורה לרוחב האופנוע. הדגם הראשון שנשא מנוע זה היה ה-K100 בנפח 1000 סמ"ק.

בשנת 1987 מוצג מנוע חדש בתצורת V12 עבור דגם ה-750. זהו ה-V12 הגרמני הראשון מאז המלחמה והוא מפיק יותר מ-300 כוחות סוס מנפח של 5300 סמ"ק. שנה לאחר מכן מוצג חידוש בתחום האופנועים כשב.מ.וו. היא היצרנית הראשונה להציג מערכת למניעת נעילת גלגלים (ABS) באופנוע.

משנות התשעים: התרחבות בינלאומית
בשנת 1993 הוצג עבור סדרת אופנועי ה-R מנוע בוקסר חדש לאחר שנים של עדכונים מינוריים. ב.מ.וו רצתה בתחילה לבטל את סדרת ה-R לחלוטין ולהשאיר רק את ה-K, אך התגובות מהשווקים שכנעו את החברה בכדאיות ייסוד שושלת R חדשה. מנועי ה-R החדשים היו מודרניים עם 4 שסתומים לצילנדר אך עדיין מקוררי אוויר (בתוספת קירור שמן). לראשונה התקרבו הספקי מנועי ה-R לרמת ה-100 כ"ס. דגם התיור שטח של משפחה זו R1200GS הפך לאופנוע הנמכר ביותר של ב.מ.וו ואף לאופנוע הנמכר ביותר במספר ארצות באירופה במחצית השנייה של העשור הראשון של המאה ה-21. באותה תקופה החלה ב.מ.וו לפתח מספר רב של דגמים חדשים בקטגוריות שלא פעלה בהן בעבר. ב-2006 הציגה ב.מ.וו לראשונה אופנועי אנדורו שפותחו בשיתוף עם חברת אפריליה האיטלקית, וב-2009 הציגה החברה את דגם S1000RR שהתחרה בקטגורית אופנועי הספורט עם אופנועי הדגל של היצרנים היפנים. האופנוע, שהתחרה גם באליפות הסופרבייק העולמית, הונע במנוע ארבעה צילינדרים שמוקמו לראשונה אצל ב.מ.וו לרוחב, בדומה למתחרים היפניים. ייחודו של האופנוע היה במערכות אלקטרוניות שהוצגו לראשונה באופנועים סדרתיים, כדוגמת מערכת בקרת אחיזה לגלגל האחורי המתחשבת בזווית ההטייה של האופנוע.

מפעלים ברחבי העולם
בשנת 1994 נפתח מפעל בדרום קרוליינה, ארצות הברית. המפעל מעסיק כ-4,700 עובדים, והוא מייצר כ-500 מכוניות בכל יום, מדגמי X5 (רכבי שטח) ו-Z4 (רודסטר).
בשנת 1995 נפתח מפעל בדרום-אפריקה, והוא מייצר מעל 50 אלף מכוניות מסדרה 3 לייצוא.
בשנת 2003 נפתח מפעל בסין, בשיתוף יצרן רכב מקומי. המפעל מייצר מכוניות מסדרות 3 ו-5 לשוק המקומי.

ההשקעות בבריטניה
רובר - בשנת 1994 החברה רכשה את היצרנית הבריטית רובר. בגלל תחרות מול דגמים מקבילים של ב.מ.וו, ושינויים רבים במהלכי השיווק - מכוניות רובר לא נמכרו בהצלחה, והסבו הפסדים כבדים. המותגים האחרים של רובר, מיני (מכוניות עירוניות קטנות) ולנד רובר (רכבי שטח), נמכרו בהצלחה רבה. בשנת 2000 מכרה ב.מ.וו את רובר לקבוצת משקיעים פרטית ("פניקס"), ואת לנד רובר לחברת פורד. מפעל מיני נשאר בבעלות ב.מ.וו, ובשנת 2001 הוצגו דגמי מיני החדשים: "one" (בסיסית בעלת הספק של 90 כוחות סוס), "קופר" (ספורטיבית בעלת הספק של 115 כוחות סוס) ו"קופר S" (ספורטיבית בעלת הספק של 170 כוחות סוס). באפריל 2005 הפסיקה חברת רובר לייצר מכוניות, כ-5,000 מעובדיה פוטרו, ונכסיה נמכרו לחברת השקעות סינית.

רולס-רויס - בתחילת שנות ה-90, החלה ב.מ.וו לשתף פעולה עם היצרנית הבריטית רולס-רויס, וסיפקה מנועים לדגמי "סילבר-שרף" (רולס-רויס) ו-"ארנז'" (בנטלי). בשנת 1998 רכשה ב.מ.וו את המותג היוקרתי רולס-רויס, וחברת פולקסווגן רכשה את המותג היוקרתי-ספורטיבי בנטלי. בשנת 2003 הוצגה הרולס-רויס החדשה מבית ב.מ.וו, בשם "פנטום" (Phantom).

פורמולה 1
במסגרת ליגת הפורמולה 1 (ליגת מרוצי המכוניות החשובה ביותר בעולם), יצרה ב.מ.וו מנועים למכוניות קבוצת ויליאמס, שזכתה להצלחה רבה במרוצים. בסיום עונת 2005, עקב חילוקי דעות קשים עם קבוצת וילאמס, שותפתה הוותיקה של ב.מ.וו, החליטה ב.מ.וו לנתק את כל הקשרים עם קבוצת ויליאמס, ובמקום זאת רכשה את קבוצת הספורט המוטורי השווייצרית סאובר, ויצרה את קבוצת ב.מ.וו-סאובר. הקבוצה התחרתה לראשונה בעונת 2006 והשיגה תוצאות נאות למדי - מקום חמישי באליפות היצרנים, ושני מקומות על הפודיום. בעונת 2007 השתפרה הקבוצה אף יותר, וסיימה במקום השני באליפות היצרנים עם 101 נקודות, ונהגיה, ניק היידפילד ורוברט קוביצה, סיימו במקומות החמישי והשישי בהתאמה באליפות הנהגים. 

ספקית רכיבים
חברת ב.מ.וו מספקת רכיבים רבים לחברות שונות בתעשיית הרכב, כאשר בין היתר החברה סיפקה לחברת מקלארן את מנוע המקלארן F1, וכיום מספקת מנועים לחברת וייסמן.

סמל החברה

הלוגו של ב.מ.וו נרשם כפטנט בשנת 1917. החל מסוף שנות ה-20 של המאה ה-20 היה נהוג לחשוב כי סמל החברה המעגלי בצבעי כחול ולבן, מסמל מדחף מטוס בתנועה - להבים לבנים חותכים שמיים כחולים, כדי לסמל את עיסוקה של ב.מ.וו בייצור מנועי מטוסים. החברה עצמה אימצה הסבר זה באותה תקופה, אך עשרות שנים אחר כך פורסם שמדובר בטעות שהשתרשה ועיצובו של הסמל המקורי התבסס על חיתוך עגול של דגל בוואריה.

דגמים
מכוניות בהווה
* סדרה 1 - קומפקטית מהירה , שנועדה להתחרות בפולקסווגן גולף
* סדרה 2 - גרסאות הקופה והקונברטיבל (גג נפתח) של סדרה 1
* סדרה 3 - סלון (ארבע דלתות) בסיסית. הדגם הנמכר ביותר של החברה. מיוצרת גם בגרסאות סטיישן (חמש דלתות), קופה וקונברטיבל
* סדרה 5 - סלון בינונית. מיוצרת גם בגרסת סטיישן
* סדרה 6 - קופה (או קונברטיבל) גדולה
* סדרה 7 - סלון גדולה
* X3 - רכב שטח עירוני (רך)
* X5 - רכב שטח יוקרתי
* X6 - רכב שטח ספורטיבי
* Z4 - רודסטר (רכב ספורט דו-מושבי, עם גג נפתח), וקופה. החליף את ה-Z3
* Z4 M – הדגם הספורטיבי של Z4. מנוע בנפח 3.2 ליטר (ללא הגדשת טורבו), הספק של 343 כ"ס, ומומנט של 37 קג"מ. משקל: 1495 ק"ג. התאוצה מ-0 ל-100 קמ"ש אורכת 5.0 שניות
* M3 - הדגם הספורטיבי של סדרה 3 (מבוסס על הדור הקודם). מנוע בנפח 3.2 ליטר (ללא הגדשת טורבו), הספק של 350 כ"ס, ומומנט של 37 קג"מ. משקל: 1,300 ק"ג. התאוצה מ-0 ל-100 קמ"ש אורכת 4.9 שניות
* M5 - הדגם הספורטיבי של סדרה 5. מנוע V10 בנפח 5 ליטר (ללא הגדשת טורבו), הספק של 507 כ"ס, ומומנט של 53 קג"מ. משקל: 1,755 ק"ג. התאוצה מ-0 ל-100 קמ"ש אורכת 4.7 שניות, והתאוצה מ-0 ל-200 קמ"ש אורכת 15 שניות
* M6 - הדגם הספורטיבי של סדרה 6. מנוע זהה ל-M5. משקל: 1,710 ק"ג. התאוצה מ-0 ל-100 קמ"ש אורכת 4.6 שניות

אופנועים ב-2008

דו שימושי ואנדורו
* G450X - אנדורו בעל צילינדר בודד מקורר מים
* G650 Xchallenge - דו שימושי בעל צילינדר בודד מקורר מים
* F650GS - רב תחומי בעל מנוע 800 סמ"ק דו צילינדרי מקביל
* F800GS - דו שימושי בעל מנוע דו צילינדרי מקביל
* R1200GS - דו שימושי מוטה כביש בעל מנוע בוקסר (קיימות גרסאות אדוונצ'ר ו-HP2 מוטות שטח)

סטנדרט/עירום
* G650 Xcountry - רב תחומי עם צילינדר בודד מקורר מים
* R1200R - עירום עם מנוע בוקסר
* K1200R - עירום שרירים עם מנוע ארבע צילנדרי לרוחב

ספורט תיור
* F800ST - דו צילינדרי מקביל לתיור קל

תיור
* R1200RT - בוקסר תיור מאובזר
* K1200GT - ארבע צילינדרי לאורך לתיור מאובזר
* K1200LT - ארבע צילנדרי לאורך לתיור כבד ומאובזר מאוד

ספורט
* G650 Xmoto - סופרמוטו בעל צילינדר בודד מקורר מים
* F800S - דו צילנדרי מקביל לרכיבה עם נטייה ספורטיבית
* R1200S - בוקסר ספורטיבי (קיימת גרסת HP2 קיצונית יותר)
* HP2 Megamoto - סופורמוטו עם מנוע בוקסר
* K1200S - ארבע צילנדרי לרוחב עם 167 כ"ס ופיירינג מלא
* K1200R Sport - ארבע צילנדרי לרוחב, חצי פיירינג

קישורים חיצוניים

* 
*
*, מאת יואב קווה, מתוך האתר "כבישים"
*, מאת יואב קווה, מתוך האתר "כבישים"


גריינדקור הוא סגנון מטאל קיצוני מאוד. הוא הקצנה של אחד מהז'אנרים - דת' מטאל או פאנק, כאשר ולעתים שניהם. למרות שהגריינדקור צמח מן המטאל, הוא נחשב לסגנון עצמי. 

המוזיקה מאופיינת בצורה לא מלודית וברוטאלית המלווה בצווחות וגראולינג. שירי הגריינדקור מאוד קצרים - לרוב בין עשרים שניות לדקה וחצי. בשיא התמצות מחזיק השיר "You Suffer" של נפלם דת', שזכה להיכנס לספר השיאים של גינס כשיר הקצר ביותר שהוקלט אי פעם (1.316 שניות).

הגריינדקור נחשב "סגנון פרוץ" אותו ניתן לערבב עם סגנונות שונים ומשונים, למרות שלז'אנר יש הגדרות, לרוב לא שומרים עליו בצורתו המטאלית והוא מתערבב עם סגנונות מוזיקה אחרים.

שורשים היסטוריים והשפעות
הגריינדקור החל בתחילת שנות השמונים בבריטניה על ידי להקות כמו נפלם דת' (Napalm Death), ובארצות הברית על ידי להקות הארדקור פאנק שהתקרבו לגריינדקור, כמו Siege וRepulsion.

רוב הלהקות הראשונות נדמו כחלק מסצנת ההארדקור פאנק והאנרכו פאנק, משום שלהקות רבות בז'אנרים אלו בבריטניה וארצות הברית כבר החלו לשלב אלמנטים של הבי מטאל במוזיקה שלהם.

רבים מחשיבים את הלהקה הבריטית נפלם דת' כלהקת הגריינדקור האמיתית הראשונה. השם "גריינדקור" הומצא על ידי ניק האריס, המתופף של נפלם דת'.

תתי-ז'אנרים
הגריינדקור הוכיח עצמו להיות קשה לקטלוג. לחלק מהמעריצים והמוזיקאים יש תפיסה ברורה של הז'אנר ותתי-הז'אנרים שלו, אך אחרים דוחים את הקטלוג ומתייחסים אליו כמגביל או חסר טעם.

תתי-ז'אנרים מוכרים של הגריינדקור:
* גריינדקור פוליטי: תת-ז'אנר המכיל מילים פוליטיות ואנטי ממסדיות, נשאר נאמן לשורשים המוזיקליים יותר משאר סוגי הגריינדקור.
* גריינדקור כוח ואלימות (Power Violence): גריינדקור פוליטי הקרוב מוזיקלית לפאנק רוק.
* גורגריינד (Goregrind) או פאת'וגריינד (Pathogrind): תת-ז'אנר זה התחיל עם הלהקה קארקאס (Carcass). מכל תתי-הז'אנרים, גורגריינד היה המצליח ביותר מבחינה פרסומית. הז'אנר השתנה מאז שנות ה-80 של המאה ה-20 ומאופיין בעיקר בליריקה שלו, שעוסקת במוות ועינויים ומתארת סיטואציות מבחילות וחולניות. הליריקה עוסקת רבות גם בגוף האדם ומכילה ידע רב בנושא זה. הגורגריינד מושפע מסגנון המטאל הפרימיטיבי ומאופיין במבני שירים קבועים המאופיינים לסגנון הדת' מטאל. בנוסף, נעשה לפעמים שימוש בממיר אוקטבות על השירה, היוצר גרואל נמוך דומה לקול גרגור, או לאפקטים המשמשים בסרטי אימה על מנת לתאר אדם אחוז דיבוק, משוגע, או מת-חי. להקת לורד גור היא דוגמה לקול ייחודי זה. 
* סייברגריינד (Cybergrind): סייברגריינד הוא צורה של גריינדקור, אשר חוץ מהכלים הרגילים בהם משתמשים בגריינדקור, משתמשים גם בצלילים הנוצרים על ידי מחשב ומכשירים ומכונות אחרים. לדוגמה - מכונת תופים.

להקות חשובות בגריינדקור
* Agoraphobic Nosebleed
* Anal Cunt
* Axis
* Brutal Truth
* Carcass
* Cryptopsy
* Napalm Death
* NASUM
* Pig Destroyer
* Terrorizer
*Torsofuck




רב-תרבותיות היא גישה אשר מדגישה את חשיבות הקבלה של זהויות תרבותיות שונות, במיוחד במסגרת של מדינות קולטות הגירה. התפיסה הרב-תרבותית מניחה כי האדם יכול להיות שותף בכמה הקשרים ומעגלים של זהויות, ולנוע בחופשיות ביניהם. 

מדיניות רב-תרבותית אומצה לראשונה בחוק כמדיניות ממשלתית רשמית בקנדה בשנת 1971. מטרתה הייתה לאחד בצורה טובה יותר את הקבוצות השונות בחברה כדי לנסות ולהפיג את המתחים בין צרפתים-קנדים ואנגלים-קנדים כמו גם לחזק את הקשר של קבוצות מוצא אחרות למדינה.
 
הוויכוח בנוגע לרב-תרבותיות
עקב תהליכי הגירה יותר ויותר חברות דמוקרטיות בעולם הופכות להיות מגוונות מבחינה אתנית ותרבותית. ויכוח מתנהל בשאלה האם יש לעודד רב-תרבותיות כמדיניות חברתית וממשלתית.

מצדדי הרב-תרבותיות מצביעים על מעלותיה: 
הקלת תהליך השתלבותם של קבוצות מהגרים ומיעוטים בחברה המרגישים שזהותם מכובדת על ידי אחרים, יצירת אידאולוגיה של סובלנות המאחדת בין חלקי החברה, העשרה הדדית של תרבויות זו את זו, ויצירת חברה עשירה ומעניינת יותר מבחינה תרבותית.

מתנגדי הרב-תרבותיות, לעומתם, מצביעים על קשיים וחסרונות אפשריים באימוץ מדיניות מסוג זה:
הדגשת הזהות הקבוצתית יכולה להקשות על יחידים להגדיר את עצמם כרצונם, התמקדות בנושא הזהות מסיטה את תשומת הלב מאי שויוון תעסוקתי וכלכלי בין חברי קבוצות שונות, רב-תרבותיות בביטוייה הקיצוניים יכולה לסתור ערכים של חופש ביטוי ושוויון בין המינים.
 
רב-תרבותיות מול ליברליזם
בניגוד לאידאולוגיית כור ההיתוך, הגישה הרב-תרבותית רואה סכנה גדולה יותר בדיכוי של תרבויות מיעוטים מאשר קיומם של קבוצות בעלות ערכים סותרים באותה מדינה. כך למשל, ויל קימליקה מאמין שהסיכוי שמיעוט לאומי ירצה להקים מדינה עצמאית משלו גדול יותר כאשר המדינה מתעלמת מהאינטרסים החיוניים ביותר שלו. כמו כן, הגישה הרב-תרבותית רואה בהבדלים בין יחידים ובין קבוצות מקור פוטנציאלי להעצמה ולא רק להתנגשויות.

חסידי הרב-תרבותיות טוענים שהענקת זכויות אדם בסיסיות כגון חופש הביטוי, חופש ההתארגנות, וחופש דת והמצפון לא מספיקה כדי לענות על הצרכים של מיעוטים לאומיים ודתיים. לטענתם, המדיניות הנייטרלית כביכול של הליברליזם הקלאסי ביחס לתרבות מפלה לרעה את קבוצות המיעוט התרבותיות. כך למשל, ההחלטה על שפת הלימוד הרישמית בבתי הספר תפגע במיעוטים אתניים ששפתם שונה מהשפה הרשמית. כמו כן, הפרדת הדת מהמדינה תפגע במיעוטים דתיים (ראה לדוגמה חוק הרעלה). כדי לפצות את המיעוטים התרבותיים חסידי הרב-תרבותיות מציעים להעניק למיעוטים אלה זכויות קבוצתיות במטרה לשמר תרבותם. זכויות אלה כוללות בין השאר זכות לשלטון עצמי, זכות לקביעת כללים פנימיים לחברי הקהילה ונסיון להימנע מחקיקה הפוגעת בתרבותם..

חינוך רב-תרבותי מול חינוך לרב-תרבותיות

שאלת היחס לרב-תרבותיות רלוונטית למערכות חינוך בעולם כולו. באיזו מידה צריכה המדינה לעודד פלורליזם תרבותי? האם המדינה צריכה להעמיד במרכז כללי משחק דמוקרטיים שיאפשרו את הקיום בצוותא של בני הקבוצות השונות?. מדינות שונות נוהגות בדרכים מגוונות בשאלות אלה.

חינוך רב-תרבותי הוא גישה שדוגלת באוטונומיה חינוכית לכל קבוצה תרבותית, מתוך תפיסה רלטיביסטית שלכל התרבויות יש ערך שווה ואין תרבות חשובה יותר. הגישה הזו רלוונטית במיוחד למציאות הישראלית הרב-תרבותית, כפי שקובע פלד: "כל קבוצה אידאולוגית או תרבותית רשאית להתארגן ולהקים בית ספר או רשת של בתי ספר שיתנהלו על פי רוחהמשרד חינוך במדינה בה השסע התרבותי הגיע לגבול עליון שאין למעלה הימנו, צריך להיות צנוע ביומרותיו. עליו להסתפק בעיסוק במנהל ובבקרה מינהלית של בתי הספר ולהיות מנוטרל לגמרי מכל זיקה אידאולוגית והשקפת עולם."אולם, תנאי הכרחי לחינוך רב-תרבותי הוא שהמוסד החינוכי יתן לחניכיו כלים לצאת מהקהילה ולהשתלב בקהילות אחרות, כמו שנקבע בפסק הדין מנחם מענדל אלקסלסי נגד עיריית ביתר עילי׮

המבקרים של החינוך הרב-תרבותי טוענים כי בניסיונות שלו להילחם באתנוצנטריות של התרבות השלטת הוא מוביל לאתנוצנטריות של השוליים. האלטרנטיבה שהם מציעים לחינוך הרב-תרבותי היא חינוך לרב-תרבותיות, או חינוך פלורליסטי. חסידי גישה זו מבקשים לבטל הן את האינדוקטרינציה של התרבות השלטת והן את האינדוקטרינציה תרבויות השוליים. בגישה זו המורה "מתווך ערכים" ולא מחנך לערכים.

רב-תרבותיות במערכת החינוך בישראל
למרות שמשרד החינוך אימץ אידאולוגיית כור ההיתוך בעשור הראשון לקיומו, בפועל התפצל החינוך בישראל בין מספר מערכות אוטונומיות או אוטונומיות-למחצה: החינוך הממלכתי, החינוך הממלכתי דתי, החינוך הערבי עצמאי והחינוך העצמאי. מגמה זו הלכה והתחזקה בשנות התשעים עם העלייה מארצות חבר המדינות ועם עליית מספר הפועלים הזרים.

על פי ריטה סבר  מערכות החינוך הפורמליות והלא פורמליות חייבות להכיר בכך שהן פועלות בעידן חדש שבו יש שונות תרבותית גבוהה. לכן הן נדרשות לפתח דיאלוג יצירתי שיתחשב בכל השותפים בלמידה והנושאים הקשורים לתרבותם.

קיימות מספר נקודות מבט ביחס לרב-תרבותיות; נקודת המבט הדמוגרפית מתייחסת אל העובדה שהחברה היא הטרוגנית ומורכבת ממגוון קבוצות; נקודת המבט המבנית מתייחסת להוגנות בחלוקת הכוח בין הקבוצות בחברה; ונקודת המבט האידאולוגית נוגעת ליחס של החברה לריבוי התרבויות שבתוכה. אפשר לומר שבישראל מתקיימת רב-תרבותיות דמוגרפית, אך היא אינה רב-תרבותית במובן המבני משום שקיימים בה קיפוח ואפליה של קבוצות שונות ואין בה חלוקה הוגנת ושוויונית של הכוח. היא גם לא רב-תרבותית במובן האידאולוגי משום שקיימת בה קבוצה תרבותית הגמונית, שכל שאר הקבוצות נחשבות לפחותות ממנה. החברה הישראלית רואה בהטרוגניות הקיימת בתוכה מכשול שיש להתמודד איתו ולא דבר חיובי שניתן ללמוד ממנו.

ניתן להתייחס לשונות התרבותית בחברה באמצעות שישה דפוסים:
* בידול אפלייתי – התייחסות היררכית לקבוצות התרבותיות במדינה, כאשר הקבוצות הנחותות מופרדות ומופלות לרעה, כפי שקרה, לדוגמה, בדרום אפריקה.
* הטמעה גלויה או מדיניות כור ההיתוך – מדיניות היררכית מובהקת בה כל הקבוצות אמורות לאמץ את התרבות הדומיננטית.
* פלורליזם חולף – הקבוצות השונות משתמשות בשפה שלהם כעזרה לתחילת הדרך, אך השפה שלהם אינם נחשבת לנכס והמטרה היא שבסופו של דבר יפטרו ממנה. המטרה היא עדיין להיטמע בתרבות המרכזית, אך הקצב הוא איטי יותר.
* רב-תרבותיות שיירית – החברה מקבלת מאפיינים אתניים או פולקלוריסטיים ורואה בכך אות לסובלנות שלה. אך בני הקבוצות התרבויות השונות נדרשים לוותר על מרכיבים גרעיניים של תרבותם כמו שפה, דרכי חינוך, יחסים במשפחה כדי להתערות בתרבות הדומיננטית.

שני הדפוסים הבאים מדברים על יחס שווה ערך כלפי כל הקבוצות התרבותיות בחברה:
* פלורליזם מצרפי – בחברה יש מגוון קבוצות תרבותיות ללא יחס היררכי ביניהן. הקבוצות חיות זו לצד זו, כאשר כל אחת שומרת על הייחוד התרבותי שלה ואינה יוצרת קשר או משפיעה על האחרות. כלומר, כל קבוצה נשארת חד-תרבותית בתוך עצמה.
* שזירה (מודל 'החמין') – כל קבוצה שומרת על הייחוד התרבותי שלה אך בין הקבוצות קיימת אינטרקציה והשפעה הדדית. מודל זה מעדיף זהויות רב-תרבותיות על פני זהויות חד-תרבותיות.

לעתים, מודל הפסיפס נראה כמו המודל הריאלי והאפשרי היחידי. במיוחד אם הפער בין הקבוצות גדול עד כדי כך שהן לא מסוגלות להתקרב זו לזו.

פדגוגיה ביקורתית וחינוך לרב-תרבותיות
סוניה נייטו חקרה את הקשר בין פדגוגיה ביקורתית וחינוך לרב-תרבותיות. לשיטתה, כדי שחינוך לרב-תרבותיות יצליח ויוביל לשינוי משמעותי עליו לאמץ פרספקטיבה ביקורתית יותר. פדגוגיה ביקורתית היא גישה שבה סטודנטים ומורים לומדים במשותף ובאופן הדדי על העולם. זוהי דרך מחשבה פתוחה וביקורתית יותר על הלימודים. פדגוגיה ביקורתית מתחילה במקום שבו הסטודנטים נמצאים, כלומר במציאות שלהם, כנקודת התחלה ללימוד. כלומר, הפדגוגיה הביקורתית מכירה בתרבות, בלשון, במצב הכלכלי של התלמידים. היא מעודדת את הניסיון והידע של התלמידים, למרות שהניסיון הזה אינו הדרך היחידה להתמודד עם הידע. התלמידים לומדים להיות סקרנים, לחקור, לשאול ולהפוך לפותרי בעיות. התפיסה היא שלבעיה אין פתרון אחד נכון, שכן ניתן לראות את אותה בעיה מכמה נקודות מבט. המטרה של הפדגוגיה הביקורתית היא לאפשר לתלמידים לראות ולהכיר את המציאות בדרך יותר מלאה, כאשר לתלמידים יש הזדמנות לבחון סיטואציות ואירועים מכמה נקודות מבט. כאשר התלמידים מנתחים באופן ביקורתי ושואלים שאלות על חומר, הלימודים, הרעיונות והפעולה עולים בהדרגה. 

העצמה בחינוך מציעה הגדרה מחדש של היחסים בין מורים ותלמידים, הורים ומנהלים. היא מובילה להצלחה בלימודים והתקדמות אישית אך זו אינה מטרתה העיקרית. המטרה המרכזית היא להפוך את התלמידים לביקורתיים ולהמריץ אותם לפעול לשינוי חברתי. העצמה היא גם המטרה וגם התוצאה של פדגוגיה ביקורתית, והיא גם הצד השני של מטבע השליטה. כשכוח בא לידי ביטוי בשליטה משתמשים בו כדי לשלוט. כשהוא בא לידי ביטוי בהעצמה, משתמשים בו כדי לשחרר ולפעול פעולה חברתית.

ראו גם
* הסכמיות
* כור היתוך
* הפסיפס התרבותי

לקריאה נוספת
* רב תרבותיות במדינה דמוקרטית ויהודית: ספר הזיכרון לאריאל רוזן-צבי, עורכים: מנחם מאוטנר, אבי שגיא ורונן שמיר, הוצאת רמות, אוניברסיטת תל אביב, 1998.
* Gad Barzilai, 2003. Communities and Law: Politics and Cultures of Legal Identities, University of Michigan Press
* אהוד נחתומי (עורך), רב-תרבותיות במבחן הישראליות, הוצאת מאגנס, 2003.
*יוסי יונה ויהודה שנהב, 2005. רב-תרבותיות מהי? על פוליטיקה של השונות בישראל, הוצאת בבל.
* יוסי יונה, בזכות ההבדל: הפרויקט הרב-תרבותי בישראל. ירושלים, הוצאת הקיבוץ המאוחד ומכון ון ליר, 2005.
* מנחם מאוטנר, משפט ותרבות בפתח המאה העשרים ואחת, הוצאת עם עובד, 2008.

קישורים חיצוניים
*  
*
*
* פרשת הידיים הצבועות בויקיטקסט
* מתוך הערוץ האקדמי של אוניברסיטת חיפה

הערות שוליים




אנוראק או פארקה הוא סוג של מעיל עם כיסוי ראש, שלרוב מכוסה בפרווה או פרווה מלאכותית, כדי להגן על הפנים מפני שילוב של טמפטורות מתחת לאפס ורוח. 

האנוראק הומצא לראשונה על ידי האסקימואים, שנזקקו לביגוד שיגן עליהם מפני רוח מקפיאה ורטיבות, בזמן ציד או בזמן מסע בקיאק בחוג הארקטי. מתחת לפארקה האסקימואים לובשים גם בגדים חמים. לפני יציאה למסעות הם היו טובלים את האנוראק בשמן דגים כדי לחזק את העמידות שלהם למים.



אלקטרופורזה (באנגלית: Electrophoresis) היא שיטה בכימיה אנליטית ובביולוגיה מולקולרית המאפשרת הפרדת חומרים המצויים בתערובת. זוהי אחת השיטות המדעיות הנפוצות בכימיה ובביולוגיה.

באלקטרופורזה מונחת התערובת (מומסת בנוזל או נוזלית בעצמה) על גבי משטח העשוי ג'ל. זרם חשמלי מועבר דרך הג'ל, כך שצידו האחד טעון חיובית והשני - שלילית. המולקולות בתערובת, אשר טעונות חשמלית, נודדות באיטיות לעבר קצהו האחד של הג'ל, כתוצאה הכוח החשמלי הפועל עליהם.

המולקולות בתערובת אינן נודדות בקצב זהה. מולקולות כבדות יותר נודדות באיטיות, ואילו מולקולות קלות נודדות במהירות ומגיעות רחוק יותר בג'ל. גם אם לשתי מולקולות שונות משקל זהה, הרי שצורתן המרחבית משפיעה אף היא על קצב הנדידה. כך מושגת הפרדת התערובת למרכיביה.

עקרון פעולת האלקטרופורזה מזכיר את זה של הכרומטוגרפיה, אף היא שיטה אנליטית נפוצה. ההבדל ביניהן הוא שבכרומטוגרפיה לא נעשה שימוש בחשמל; התערובת נודדת הודות לכוחות כימיים (מים המטפסים ספונטנית במעלה הנייר בכרומטוגרפיית נייר, למשל) או עקב הפעלת לחץ (ב-HPLC, כרומטוגרפיית נוזל בלחץ גבוה). באלקטרופורזה מניעה המשיכה החשמלית את המולקולות באופן בלעדי.

השימוש הנפוץ ביותר של האלקטרופורזה הוא בביולוגיה, ובמיוחד בביוכימיה, בביולוגיה מולקולרית ובגנטיקה. חלבונים וגדילי DNA ו-RNA מתאימים מאוד להפרדה באלקטרופורזה, וזוהי השיטה העיקרית להפרדתם (במיוחד של שני האחרונים).

הפרדת חלבונים

בהפרדת חלבונים עשוי הג'ל מפולימר אמידי הקרוי פוליאקרילאמיד. לפני הרצת התערובת בג'ל מוסיפים לה בדרך-כלל דטרגנט הנקרא SDS (סודיום דודציל סולפט); עתה מכונה השיטה באופן מלא SDS-PAGE, ראשי תיבות באנגלית של Sodium Dodecyl Sulfate - PolyacrylAmide Gel Electrophoresis. הדטרגנט נקשר לחלבון ביחס התואם לגודל החלבון - מולקולת SDS אחת נקשרת לכל שתי חומצות אמינו. ה-SDS טעון שלילית, וכך מגביר את יכולת הנדידה של החלבון בשדה החשמלי; רוב יכולת הנדידה מושגת למעשה באמצעות ה-SDS, ולא מסתמכת על המטען החשמלי של החלבון עצמו. בנוסף, גורם ה-SDS לשבירת קשרים בחלבון ולהרס המבנה השניוני והשלישוני שלו. לאחר טיפול ב-SDS כל החלבונים בתערובת הופכים ללינאריים (קוויים), כך שהפרדתם עתה מבוססת באופן מלא על גודלם (כלומר, על מספר חומצות האמינו המרכיבות אותם). ללא טיפול ב-SDS עלולים חלבונים בעלי גודל זהה לנדוד בצורה שונה; חלבונים כדוריים, למשל, עלולים להיתקע בחריצים הזעירים שבג'ל ולנדוד באיטיות. הטיפול ב-SDS מונע תופעה זו.

שני חומרים נוספים בהם משתמשים בדרך כלל לפני הרצת תערובת חלבונים הם DTT ויודואצטאמיד. הראשון מחזר קשרים דיסולפידיים (קשרי גופרית-גופרית בין שיירי ציסטאין בחלבונים), והשני מוסיף לשיירי הציסטאין החשופים קבוצת אצטיל (CH_3_CO) כדי למנוע מהם מליצור קשרים דיסולפידיים מחדש. לעתים משתמשים בבטא-מרקפטואתנול לצורך חיזור הקשרים הדיסולפידיים. קשרים אלו תורמים רבות ליציבות החלבון ולצורתו התלת-ממדית; הטיפול בשני חומרים אלו תורם אף הוא, אם כן, לקבלת חלבונים קוויים, בעלי צורה אחידה.

לתערובת החלבונים יש להוסיף תרכובת צבע כלשהי אשר מאפשרת לחוקר לקבל אינדיקציה על התקדמות החלבונים ולכן גם מתי להפסיק את ההרצה. קומאסי כחול (באנגלית: Coomassie blue) משמש לעתים קרובות למטרה זו.

הפרדת חומצות גרעין

בהפרדת חומצות גרעין עשוי הג'ל מאגרוז (Agarose), פחמימה הדומה לאגר; כאן לא נעשה שימוש ב-SDS. בנוסף יש להוסיף לג'ל תרכובת כלשהי אשר תיצמד אל חומצות הגרעין כדי שניתן יהיה לראותן לאחר שנדדו (חומצות הגרעין עצמן שקופות ולא ניתן לראותן). התרכובת הנפוצה ביותר לשימוש זה היא אתידיום ברומיד. תרכובת זו היא פלואורסצנטית ולפיכך ניתן לראות את תוצאות הג'ל אך ורק תחת קרינה אולטרה-סגולה, בניגוד לאלקטרופורזת SDS.

את דגימות ה-DNA או ה-RNA שאותן מטעינים על גבי הג'ל יש לערבב עם תערובת צבע מיוחדת; תערובת זו נודדת בשדה החשמלי (תמיד בקצב זהה, ללא קשר לדגימות עצמן) ומסמנת למפעיל את המיקום המוערך של הדגימות ואת קצב התקדמות התהליך (הרצה ארוכה מדי של הג'ל גורמת בפשטות לנדידתן של הדגימות אל מחוץ לג'ל ולכישלון הבדיקה). התערובת מכילה מעט גליצרול, העוזר לתמיסה המימית של חומצות הגרעין לשקוע בחריץ ההטענה. היות שהמבנה התלת-ממדי של חומצות הגרעין לא נהרס בתהליך האלקטרופורזה, ניתן לחתוך את הדגימות מהג'ל בסכין לאחר הרצתן, לטהרן משיירי האגרוז ולהשתמש בהן בהמשך. קיימות ערכות מסחריות רבות המשמשות במיוחד לטיהור חומצות גרעין בג'ל.

סולם

ללא נקודות ייחוס ידועות לא ניתן להעריך את גודלם של החלבונים או של חומצות הגרעין שהופרדו באמצעות אלקטרופורזה. למטרה זו משמשת בדרך כלל תערובת מסחרית ומוכנה מראש - "סולם" - המכילה דגימות חלבון או חומצת גרעין שגודלן ידוע מראש. במקרה של חומצות גרעין מיוצרים הסולמות באמצעות חיתוך של גדיל DNA מסוים באמצעות אנזימי הגבלה. הגדיל בו משתמשים יכול להיות פלסמיד מסוים, גנום של נגיף (בקטריופאג' למדא, למשל), או כל גדיל אחר אשר חיתוכו מייצר פסים נאים וברורים אשר גודלם ידוע. כך, למשל, חיתוך של הגנום השלם של פאג' למדא באמצעות אנזים ההגבלה HindIII מייצר תמיד 8 פסים. הפס הקטן ביותר הוא בן 125 נוקלאוטידים; הפס שאחריו - 564 נוקלאוטידים; וכן הלאה. באמצעות הרצת סולם הלמדא במקביל להרצת דגימות DNA ניתן להשוות מיקומם של הפסים המתקבלים בדגימה אל מול הפסים שבסולם, ובכך להעריך את גודלם של הראשונים. בשלוש תמונות האלקטרופורזה משמאל ניתן לראות את הסולם בקצה השמאלי של הג'ל.

וריאציות של אלקטרופורזה

ב-1975 פותחה האלקטרופורזה הדו-ממדית, המשלבת מיקוד איזואלקטרי עם אלקטרופורזה. בשיטה זו, המדויקת בהרבה מכל אחת משתי השיטות כשמשתמשים בהן בנפרד, ציר ה-Y של הג'ל מבוסס על אלקטרופורזה, והשדה החשמלי משתנה לאורכו. ציר ה-X מבוסס על מיקוד איזואלקטרי, ודרגת החומציות (ה-pH) משתנה לאורכו. החלבונים מופרדים באופן כפול, לפי גודלם ולפי הנקודה האיזואלקטרית שלהם. בשיטה זו ניתן לבודד בהצלחה אלפי חלבונים על-גבי ג'ל אחד.

באלקטרופורזה בְנִים (באנגלית: Capillary) מתרחש כל התהליך בצינור גמיש, ארוך (עד 100 מטרים) ודק ביותר (קוטרו הפנימי פחות ממילימטר). התערובת מוזרקת בלחץ או תוך שימוש בוואקום אל הנים, אשר אינו מכיל ג'ל, כי אם מצופה בצידו הפנימי בסיליקה או בחומר דומה. התוצאות מפוענחות על ידי גלאי ומוצגות באופן גרפי על-גבי צג או מודפסות על-גבי נייר. בניגוד לאלקטרופורזה הפשוטה, הפרימיטיבית והזולה, מכשירי אלקטרופורזה בנים הם יקרים מאוד ונמצאים בחזית הטכנולוגיה העכשווית. השיטה מהירה ומדויקת ביותר.

ראו גם
* תספיג חלבון
*אלקטרופורזה אלכסונית

קישורים חיצוניים

*
* דוידסון אונליין - מאגר מדע: סרטון עם הסברים.


מצור רחוב בֶּלְקוֹם הוא אירוע שהתרחש בלונדון ב-6 בדצמבר 1975, בו לקחו אנשי ה-IRA (הצבא האירי הרפובליקני) שני בני ערובה, אותם שיחררו רק לאחר שישה ימים. 

תחילתה של התקרית במרדף שניהלה המשטרה אחר "כנופיית רחוב בלקום" (Balcombe Street gang) בחשד שרצחו את התועמלן הפוליטי הימני רוס מקווירטר (Ross McWhirter). חבורת רחוב בלקום, מנתה למעשה רק שני חוטפים, יחד עם שני שותפים לדבר עבירה. חברי הרביעייה היו יו דוהרטי, מרטין אוקונול, אדי בטלר והנרי דוגן.

המרדף הסתיים ברחוב בלקום באזור מרליבון, תוך כדי ששנים מחברי ה-IRA הצליחו להימלט לבית ברחוב בלקום ולקחו שני תושבים מקומיים (בני זוג, ג'ון ושילה מתיוס) כבני ערובה. החוטפים הצהירו כי הם חברי ה-IRA, ודרשו מטוס כדי להטיס אותם ואת בני הערובה לאירלנד. הסקוטלנד יארד סירב, מה שהביא להתמודדות של שישה ימים בין החוטפים למשטרה עד שהחוטפים נכנעו ושיחררו את בני הערובה.  

החוטפים נכנעו, לאחר שפורסם דבר פריסתם של ה-22 SAS (כוחות האוויר המיוחדים, יחידת קומנדו של הצבא הבריטי). החוטפים ובני הערובה הוצאו מהדירה ברחוב בלקום ללא פגע, כאשר החוטפים הובלו לאחר לכידתם לחקירת משטרה. תקרית זו שנודעה ברבות הימים כמצור רחוב בלקום, התפרסמה בעיקר עקב הטלוויזיה ששידרה את האירועים שנצפו על ידי מיליונים. 

במהלך משפטם, הנחו חברי כנופיית רחוב בלקום את עורכי דינם להתייחס לאירועי טרור אחרים שהיו מעורבים בהם אנשי ה-IRA, אך אלו שנלכדו היו חפים מפשע. אחד מאירועים אלו הוא פיצוץ פאב גילפורד בו הואשמה רביעיית גילפורד על לא עוול בכפה בפיצוץ. כך, הונחו עורכי הדין "למשוך תשומת לב לעובדה כי הרביעייה הם אנשים אשר לחלוטין חפים מפשע ונידונו לגזר דין כבד". למרות שבמשפט של "חבורת רחוב בלקום" הם טענו כי הפיצוצים, גילפורד והן בווליץ' נתפסו האנשים הלא נכונים,  החבורה מעולם לא הואשמה בפשעים אלו, ולמעשה לא הייתה לדבר כל התייחסות מצד המשטרה. 

כל חברי חבורת רחוב בלקום קיבלו מאסר עולם כפול ב1977, עבור מספר פשעי טרור כולל רצח מקווירטר, אך הם שוחררו במהלך 1998 כחלק מהסכם יום שישי הטוב שהביא את הארגונים האיריים השונים שלחמו נגד בריטניה להניח נשקם. 

ראו גם
*רביעיית גילפורד
*היסטוריה של צפון אירלנד

קישורים חיצוניים

 באתר ה-BBC

 




הדרים (שם מדעי: Citrus) הם סוג עצים ירוקי עד ומניבי פרי ממשפחת הפיגמיים. מקור השם העברי בהדרם של הפירות. מקור ההדרים בדרום-מזרח אסיה, והם נפוצים באגן הים התיכון ובמקומות אחרים. עם ההדרים נמנים התפוז, הלימון, האשכולית, המנדרינה, הקלמנטינה, האתרוג, הפומלו, הפומלית ורבים אחרים.

במקור היו חמישה מיני הדרים בלבד: פומלו, אתרוג, קי ליים, מנדרינה ו-Citrus halimii שהתגלה ב-1973. כל שאר מיני ההדרים נוצרו על ידי הכלאה טבעית או מלאכותית של מינים שונים מהסוג. כך למשל הלימון נוצר מהכלאה של אתרוג וליים.

פרי ההדר מתאפיין בשתי קליפות צבעוניות (בדרך כלל בצבעי צהוב או כתום). בפרי 10 - 20 פלחים, המכילים שקיקי מיץ ועטופים בקליפה דקה. הגרעינים קרובים למרכז הפרי. טעמם של פירות ההדרים נע בדרך-כלל בין מתוק לחמוץ והם מכילים מיץ רב. כשפירות ההדר אינם בשלים, טעמם חמוץ ומר. שמו המדעי של טיפוס הפרי הוא הספרידיום (Hesperidium) שהוא מין ענבה והוא ייחודי לענף במשפחת הפיגמיים.

עצי ההדר נוחים להרכבה. ניתן להרכיב זנים שונים של הדרים באותו העץ, כך שענף אחד יניב פרי הדר אחד וענף אחר יניב פרי הדר אחר. גובהו של כל עץ נע בין 5 ל-15 מטרים.

על-פי נתוני ענף ההדרים במועצת הצמחים, תושבי מדינת ישראל צורכים 200 אלף טון פרי הדר מדי שנה. נכון ל-2010, פועלים בארץ 2,800 מגדלי פרי הדר והם עושים זאת על-פני 177 אלף דונם .

קישורים חיצוניים

* 

הערות שוליים



קבוצת אינטרס, או קבוצת בעלי עניין, היא ארגון שמטרתו להשפיע על החלטות המתקבלות על ידי הרשויות.

קבוצות האינטרס בווריאציות שונות פועלות בכל המדינות בין אם הן דמוקרטיות או דיקטטוריות. 

דרכי הפעולה של קבוצות אינטרס

הדרכים הן מגוונות ונעות על ציר שבצידו האחד "השפעה" ובצידו השני "כפייה". ההשפעה מבוססת בעיקר על דיבורים וניסיונות שכנוע. ואילו הכפייה מאופיינת באיומים והפעלת לחץ. 

חלוקת קבוצות אינטרס לפי סוג ארגונן

*קבוצה אקראית-  יש בה רמת ארגון נמוכה, נוצרות לזמן קצר בעקבות אירוע נקודתי ואין להם חברים או מימון קבועים. הם פועלים ברחוב על ידי הפגנות ומחאות.דוגמה: " הפנתרים השחורים" בראשיתם.
*קבוצה לא מאוגדת- שכבה חברתית בעלת מכנה משונה משותף ואינן מאורגנות. קבוצות אלה כוללת חלק קטן מהשכבה שהוא פעיל.דוגמה : ארגון לקידום מעמד האישה. 
*קבוצה מוסדית- ארגון שאיננו מפלגה וגם לא מייצג אינטרסים של אזרחים, אך בכל זאת פועל על מנת להשפיע על ההחלטות הציבוריות.דוגמאות: חברת החשמל, חיל שמנסה לקבל יותר כוח ותקציבים מהמטכ"ל. 
*קבוצה מאוגדת-  יש לה מבנה ברור, חברים ומימון קבוע. פעילותם לא תמיד נודעת לציבור על אף האינטרסים הלגיטימיים אותם הם מייצגים. זוהי הצורה השכיחה ביותר.דוגמה: האגודה למלחמה בקדחת השגרון בישראל. 

חלוקת קבוצות אינטרס לפי אופי ונושאי פעולתן

קבוצות אינטרס פרטי- משקפות מגזרים שונים בחברה. דוגמאות בולטות: ארגוני עובדים, ארגוני מעסיקים, ארגונים עולים ועוד. 

קבוצות אינטרס ציבורי- פועלות כדי לקדם עניינים הקשורים לכלל הציבור לדוגמה: קבוצות איכות הסביבה,  קבוצות צרכנים, קבוצות זכויות אזרח, קבוצות דתיות, קבוצות ביטחוניות-לאומיות. 

דפוסי האינטראקציה בין הממשלה לקבוצות
מודל "מפלגה דומננטית"-  המפלגה השלטת היא החשובה, ומנהיגיה הם אלה שמקבלים את רוב ההחלטות. המפלגות בדרך כלל ייבדלו זו מזו במימד האידאולוגי. לקבוצות האינטרס אין כמעט מקום בהשפעה על תהליך קבלת ההחלטות, המפלגה הדומיננטית מקשרת בין הקבוצות לממשלה.  

מודל "פלורליסטי"-  המפלגות כאן אינן שונות זו מזו בהיבט האידאולוגי ונבחרות על ידי הצעת תוכניות אטרקטיביות לציבור. במודל זה יש דגש לחשיבות הקבוצות . כאן הן עצמאיות, בשיטות רבות  כדי להשפיע בזירות שונות. בכל נושא ייווצרו מספר קבוצות שיתחרו ביניהם על השפעה בנושא. לשום קבוצה אין מונופול על הכוח. תפקיד הממשלה הוא לגשר בין הקבוצות ולעתים להציע רעיונות משלה למדיניות הציבורית. 

מודל "קורפורטיבי"- הקבוצות כן חשובות, אך ההחלטות בדבר המדיניות הציבורית  חשובות מידי כדי שיתקבלו ממאבק בין קבוצות. הקבוצות בעלי אמצעים וסדר הן המשפיעות על  חלק מההחלטות הפוליטיות. בכל נושא תתגבש קבוצה חזקה אחת שבעיני הממשלה תהיה המייצגת של אינטרס זה. ההחלטות יתקבלו משיתוף פעולה בין קבוצות. תפקיד הממשלה הוא לדאוג למעורבותן של קבוצות בתהליך קבלת ההחלטות.

 יתרונות וחסרונות של קבוצות אינטרס בהיבט הדמוקרטי
תרומה לדמוקרטיה:  הדמוקרטיה הישירה איננה עוד ולכן יש צורך לאזרחים להתאגד כדי להשפיע על קבלת ההחלטות בנושאים שונים, כך גדלה היעלות השלטונית.

הפרעה לדמוקרטיה: יש קבוצות שמטרתן לבקש לעצמן משאבים רבים בלי ניסיון לשנות סדרי עולם באמת. 

קבוצות אינטרס בישראל
בתקופת היישוב
כבר בתחילת ההתיישבות הציונית היו כבר אינטרס והראשונה שבהם "אגודת הכורמים" שקמה ב-1833.

בתחילת ההתיישבות היו תנאים נוחים להקמת קבוצות שכן הגיעו אנשים בעלי יכולות פוליטיות גבוהות שהגיבו לשינויים חברתיים. בארץ ישראל היו מחלוקות רבות שכן הגיעו אנשים ממקומות שונים ועם השקפות עולם שונות וזה התבטא בריבוי מפלגות לא פרופרציונלי לאוכלוסייה. אך בבא בעת לערך האחדות הייתה חשיבות גבוהה, ובתקופת היישוב היא הייתה לערך עליון יותר מניגודי האינטרסים בין קבוצות שונות. באותה תקופה קבוצות אינטרס נחשבו כדבר שלילי שכן הם ביקשו להיבדל מהאחרים ובכך פגמו באחדות וגם הציגו דעות שונות מן הרעיון האידאולוגי של המנהיגות. 

אך למרות אלה ביישוב התפתחו קבוצות אינטרס ב"גלים": הגל הראשון כלל קבוצות של פועלים כמו: ועד הפועלים הכללי, הסתדרות העובדים הכללית. בעקבות הקמת ההסתדרות החלו גם המעסיקים להתאגד. ההתאגדות התבטאה גם במישור המקצועי למשל: הסתדרות המורים, הסתדרות רפואית. במקביל היו גם קבוצות שפעלו למען האינטרס קולקטיבי- אינטרס ציבורי. למשל: ועד הלשון, מגן דויד אדום. בתקופת היישוב השלטון לא היה ריבוני אך הוא היה זה שעיצב את המדיניות הציבורית, לא היה מקום רב לפעילות התנדבותית פרטית אך בכל זאת קמו קבוצות אינטרס. יש גם תופעה של מפלגות שהקימו קבוצות עזר שלפי התאוריה ניתן להגדירן כקבוצות אינטרס אך בפועל הן היו כפופות למפלגות. היו קבוצות שלהן היה קשר ישיר למפלגה מסוימת למשל לחבר הקבוצות הייתה זיקה למפא"י. אך להסתדרות למשל לא הייתה למספר מפלגות בשמאל. היו גם קבוצות כמו קבוצת הגדעונים שלא הייתה לה זיקה לשום מפלגה.

בתקופה של היישוב המטרה העיקרית של קבוצות האינטרס הייתה בשימור יעדים לאומיים, והקבוצות היו קשורות בפעילותן לשלטון המרכזי.

מקום המדינה
בתחילת דרכה של מדינת ישראל ניתן לומר שהייתה עלייה דרסטית בכמות הקבוצות. חלק מהקבוצות גם ביקשו לפעול למטרות פרטיות ולא רק ציבוריות-לאומיות. הגורמים לעלייה בכמות קבוצות האינטרס היו, בין היתר, גידול מהיר באוכלוסייה והתפתחות כלכלית-חברתית מהירה: העלייה באיכות החיים גרמה ליותר אנשים להשתתף בפעילות קבוצתית שכן הפעילים בה הם אנשים ממעמד בינוני שקשיי בעלי אמונה ביכולתן השפעתם. בהיבט החוקי התנועה הציונית הייתה פלורליסטית  וחירות ההתאגדות הפכה לחוק מחייב שמסתמך על מערכות חוקים קודמות שהיו בארץ ישראל.

היחסים האישיים בראשית המדינה היו חשובים ולכן הקבוצות ניסו לפלס את דרכן למקבלי ההחלטות.

החל משנת 1955 אפשר להצביע שדגם האינטראקציה בין המפלגות לקבוצות היה "מפלגה דומיננטית".

על אף המחלוקות בין ימין ושמאל, מפא"י נשארה המפלגה השלטת   והיא תפעלה קבוצות בנושאים שונים. הקבוצות השונות בלי קשר להשתייכותן למפלגה כלשהי התייחסו לעדיפויות של מפא"י אך הם התרכזו בשרים ומשרדים שהייתה להם השפעה על נושאים בהם פעלו הקבוצות. משנת 1966 החלו היחסים בין הקבוצות והמפלגות החלו להיות יותר רשמיים. הקבוצות העצמאיות החלו לתפוס תאוצה ולגבש אינטרסים ספציפיים. אחרי 1967 הקבוצות לחצו על שינויים שיקרו בעקבות מלחמת ששת הימים. באותה תקופה החלו להופיע קבוצות סביב רעיון או מדיניות מסוימת. אחרי מלחמת יום הכיפורים החלה לצמוח מערכת של שתי מפלגות דומיננטיות. והייתה זו תקופה מעוררת עבור קבוצות האינטרס. אחרי המהפך ב-1977 מפלגת הליכוד שעלתה לשלטון לא הייתה מספיק מאורגנת  וגם השמאל לא ניסה לארגן את עצמו מחדש וזה נתן מקום לפעילות של קבוצות אינטרס.  אחרי בחירות 1984 שבהם הוקמה ממשלת אחדות לאומית, הקבוצות החלו להיות פעילות יותר.

ראו גם
* שדולה

לקריאה נוספת
*ישי יעל, קבוצות אינטרס בישראל: מבחנה של דמוקרטיה, עם עובד, 1987.
* Drezon-Tepler Marcia, Interest groups and political change in Israel, State University of New York press , 1990.



Little Green Footballs (כדורי-רגל קטנים וירוקים) או בראשי תיבות LGF הוא שמו של בלוג אמריקאי פוליטי המנוהל על ידי צ'ארלס ג'ונסון, הבלוג מציג דעות אמריקאיות רפובליקניות ומזוהה עם הנאו-קונסרבטיבים והימין האמריקני. מבחינת עמדותיו בנושאים בינלאומיים, האתר הוא בעל נטיות פרו-ישראליות מובהקות ותומך בקו נוקשה נגד מדינות התומכות ומממנות טרור (ובפרט איראן, מדינות ערב והרשות הפלסטינית). האתר עוסק רבות במלחמה כנגד הטיות פוליטיות בתקשורת, שלטענתם מוטית שמאלה כנגד ישראל והרפובליקנים בארצות הברית.

היסטוריה
לפני פיגועי 11 בספטמבר בשנת 2001 עסק הבלוג בנושאים לא פוליטיים, מאז ה-11 בספטמבר הוא עוסק בנושאים כמו המלחמה בטרור, בפרט בטרור אסלאמי והסכסוך הישראלי-ערבי. בשנת 2004 חבר הבלוג לבלוגים וכותבים אחרים וניהל קמפיין נגד כתבה בתוכנית הטלוויזיה 60 דקות של רשת CBS שהציגה את הנשיא ג'ורג' בוש הבן כמי שהתחמק משירות צבאי. הבלוג אסף נתונים שהצביעו על העובדה שמסמכים שהוצגו בכתבה היו מזויפים. הפרשייה הסתיימה בהודאה של רשת CBS שהכתבה שפורסמה אכן הציגה מסמכים מזויפים, לאחר מספר חודשים נאלץ הכתב האחראי דן ראת'ר לצאת לגמלאות. 

האתר ידוע בתמיכתו בישראל ובין השאר עזר בארגון תרומות ומשלוחי פיצה לחיילי צה"ל.

בשנת 2004 הוזכר הבלוג ברשימת הבלוגים הפוליטיים הטובים ביותר של הוושינגטון פוסט.

דיונים וכתבות
הבלוג מנסה לטפל באירועים המוצגים בתקשורת העולמית מזווית ראייה פרו-רפובליקנית, פרו-אמריקאית ופרו-ישראלית. במקביל הוא מנסה להעלות לדיון הציבור נושאים שונים כמו האנטישמיות באירופה, השחיתות ברשות הפלסטינית, ההטיה הליברלית בעיניו של התקשורת העולמית וארגונים מוסלמים אנטי-אמריקאים במערב. 

חלק לא קטן מהאתר מוקדש להוקעת השמאל הקיצוני, שלטענת עורכי האתר תומך בטרור. בין השאר מנהל האתר את תחרות "Idiotarian of the Year" (מונח המשלב בין "אידיוט שימושי" לליברטיאני ומשמש כשם גנאי לשמאלנים ששונאים את המערב וישראל ולכן משרתים את תעמולת האויב) - בפרס זכו בין השאר רייצ'ל קורי, ג'ימי קרטר ומייקל מור. לכל ידיעה בבלוג מצטרפות מאות תגובות של הקוראים.

בגלל כמות הקוראים הרבה שבו ומגנון התגובות, האתר LGF הוליד מגוון רב של מונחים וסלנג פוליטי, חלקן מתארות הווי מיוחד של האתר אך אחרות כלליות יותר שהשתרשו בשיח הפוליטי בארצות הברית. בין המילים האלה אפשר לציין את:
* - מונח המשלב בין "אידיוט" לליברטיאני ומשמש כשם גנאי לשמאלנים ששונאים את המערב וישראל ולכן משרתים את תעמולת האויב. המונח נחשב ליורשו של useful idiot, מונח מתקופת המלחמה הקרה שאפיין בעלי דעות פוליטיות שמאלניות ככלי משחק בידי "האויב הקומוניסטי" (ברית המועצות). 
* Al-Reuters , שם המודבק לסוכנות הידיעות האירופאית רויטרס, לטענת LGF בגלל נטייתה הפרו-פלסטינית, שמתבטאת לעתים גם בסיקור מסולף.
* Moonbat - קיצוני פוליטי שנדחף להאמין בתאוריות קשר, לא משנה מאיזו דעה. 
* Arafish - כינוי מלגלג ליאסר ערפאת, שנוצר בעקבות תמונה מעוותת שלו בפוטושופ.
* Eurabia - שילוב של "אירופה" ו"ערביה", כינוי גנאי למדינות אירופה המוצפות במהגרים מוסלמים ונכנעות פעם אחר פעם לגחמות האנטי-ישראליות והאנטי-אמריקניות של הערבים.

קישורים חיצוניים
*


 
 
 
 
 
 


עבדי איו (אנגלית: Abédi Ayew; נולד ב-5 בנובמבר 1964 באקרה, גאנה) המוכר יותר כעבדי פלה ("Abédi "Pelé), הוא כדורגלן גנאי.

עבדי פלה שיחק 73 פעמים בנבחרת גאנה, כבש לזכותה 33 שערים וזכה 3 פעמים ברציפות בתואר כדורגלן השנה באפריקה (1991, 1992 ו-1993). הוא נבחר לאחד מ־125 שחקני הכדורגל החיים הטובים בעולם במרץ 2004.



 

רוני ג'יימס דיו (Ronnie James Dio; 10 ביולי 1942 - 16 במאי 2010) היה סולן הבי מטאל מפורסם. הוא נולד בארצות הברית תחת השם "רונאלד ג'יימס פאדובונה". ר.ג'. דיו מוכר בזכות קולו העוצמתי. בנוסף הוא הופיע עם כמה מהלהקות המצליחות ביותר בתחום הרוק והמטאל, בלאק סבאת', ריינבו ודיו שנקראה על שמו. בין שאר פועלו הוא קידם את מחוות היד המקורננת. קרוב למותו, השתתף דיו בפרויקט הצד של חברי בלאק סבאת' שנקרא Heaven & Hell, במהלכו יצא אלבום בכורה ב-28 באפריל 2009.
ב-16 במאי 2010 נפטר דיו ממחלת סרטן הקיבה עמה נאבק במשך שישה חודשים, בן 67 היה במותו. אחד השירים האחרונים אותו הקליט דיו בעודו בחיים נקרא "Metal Will Never Die" (בתרגום חופשי: המטאל לעולם לא ימות).

ילדותו של דיו, חינוכו והכשרתו המוזיקלית
רוני ג'יימס דיו נולד בשם רונלד ג'יימס פדאבונה בפורטסמות', ניו המפשייר, ארצות הברית, והיה ילדם היחידי של זוג הורים איטלקי. בשנותיו הראשונות עברה המשפחה להתגורר בקורטלנד, ניו-יורק שם למד לנגן בחצוצרה ובקרן צרפתית. כשהיה בתיכון הצטרף ללהקה "The Vegas Kings" ונגן על גיטרת בס. מהר מאוד הפך דיו לסולן הראשי של הלהקה ומנהיגה. הלהקה שינתה את שמה ל-"Ronnie & The Rumblers" ולאחר מכן ל-"Ronnie And The Red Caps". דיו סיים את לימודיו התיכוניים בשנת 1960. ב-15 בנובמבר 1988 החליטה העיירה לקרוא רחוב על שמו-  Dio Way.

בשנת 2007 חשף דיו כי הוא התחיל ללמוד רוקחות באוניברסיטה בין השנים 1960-1961 אך לא סיים את לימודיו.

דיו קיבל מלגה לבית הספר ג'וליארד אך נאלץ לדחות אותה עקב עיניינו הגובר במוזיקת הרוק. למרות שקולו של דיו נחשב לקול עוצמתי ביותר, דיו אף פעם לא עבר הכשרה ווקאלית מקצועית. את יכולות השירה שלו דיו מצדיק בעזרת טכניקת נשימה נכונה אותה רכש בתור ילד במהלך לימודי הנגינה שלו על קרן צרפתית. 
קריירה
ריינבו

לאחר ששמע את קולו של דיו, החליט הגיטריסט לשעבר של דיפ פרפל, ריצ'י בלקמור, לצרף את דיו וחברי להקת אלף ללהקה חדש אותה הוא מקים בשם ריינבו ("קשת בענן"). אלבום הבכורה שיצא בשנת 1975 נקרא Ritchie Blackmore's Rainbow. דיו הקליט עם הלהקה עוד שני אלבומי אולפן קלאסיים (Rising ו-Long Live Rock'n'Roll) ואלבום הופעה (On Stage) ולאחר מכן עזב אותה לאחרי חילוקי דעות אומנותיים- בלקמור רצה לקחת את הלהקה לכיוון מסחרי יותר.
בלאק סבאת'

ב-1979, לאחר שעזב את ריינבו, הצטרף דיו אל בלאק סבאת' לאחר שסולנה אוזי אוסבורן עזב אותה. אלבום הבכורה עם דיו שנקרא Heaven and Hell (יצא לשווקים ב-1980) זכה להצלחה רבה והחיה את הקריירה של הלהקה. במהלך מסע ההופעות לקידום האלבום, החליפו בלאק סבאת' מתופף- במקום בילי וורד הצטרף ויני אפיס. ביחד עם אפיס הם הקליטו את האלבום הבא, Mob Rules. האלבום לא זכה להצלחה כמצופה, אך מכירותיו עדיין היו גבוהות. בשנת 1982, לאחר ויכוח על עיבוד (Mixing) השירים של אלבום הופעה חיה (Live Evil) החליט דיו ביחד עם ויני אפיס לעזוב את בלאק סבאת', ולהקים להקה שתשא את שמו- דיו. בשנת 1991 חזר דיו לבלאק סבאת' לתקופה קצרה על מנת להקליט את האלבום "Dehumanizer".
דיו

לאחר שהחליטו להמשיך לנגן ביחד, יצרו דיו וויני אפיס את הלהקה שנושאת את שמו של דיו כאשר אליהם מצטרפים ויויאן קמפבל על הגיטרה החשמלית וג'ימי ביין על גיטרת הבס (ג'ימי ביין נגן ביחד עם דיו עוד בתקופת ריינבו). אלבום הבכורה נקרא Holy Diver ושיר הנושא נחשב לאחד משירי ההבי מטאל הקלאסים של כל הזמנים. הלהקה החליפה במהלך השנים מספר חברים עד שלבסוף דיו היה החבר המקורי היחידי שנשאר בלהקה. הלהקה הקליטה 9 אלבומים נוספים (שהאחרון שבהם הוא Master of the Moon שיצא בשנת 2004). הלהקה פורקה עם מותו של דיו. החל משנת 2006 דיו הפנה את מירב תשומת לבו לפרויקט הצד שנקרא Heaven & Hell.

Heaven & Hell

באוקטובר 2006 הודיע דיו שהוא מצטרף אל חבריו מבלאק סבאת' משכבר הימים, טוני איומי וגיזר באטלר, ביחד עם המתופף ויני אפיס. הרכב זה נקרא הבן אנד הל (Heaven & Hell, גן עדן וגיהנום) על שם האלבום הראשון של דיו בתקופת בלאק סבאת'. הלהקה ביצעה בעיקר סיבובי הופעות ברחבי העולם כאשר השירים אותם היא מנגנת היא השירים של בלאק סבאת' מתקופתו של דיו (הם אף הוציאו בשנת 2007 אלבום הופעה). בשנת 2009 יצא אלבום אולפן בשם "The Devil You Know". לאחר מותו של דיו חדלה הלהקה מלהתקיים.

טניישס די
דיו ביצע גם תפקיד אורח (כשהוא מגלם את עצמו) בסרט הפארודיה טניישס די ומפרט הגורל. בנוסף, לטניישס די יש שיר מאלבום הבכורה שלהם שקרוי על שמו של דיו.

ציר זמן - להקות
* The Vegas Kings (1957–1958)
* Ronnie & The Rumblers (1958)
* Ronnie and the Red Caps (1958–1961)
* Ronnie Dio and the Prophets (1961–1967)
* The Electric Elves (1967–1969)
* The Elves (1969–1970)
* אלף (1970–1975)
* ריינבו (1975–1979)
* בלאק סבאת' (1979–1982)
* דיו (1982–1991)
* בלאק סבאת' (1991–1992)
* דיו (1993–2010)
* בלאק סבאת' (2006) (הקליט שלושה שירים חדשים בשביל: Black Sabbath: The Dio Years)
* הבן & הל (2006–2010)

דיסקוגרפיה
עם רוני דיו & הפרופטס
*(1963) Dio at Dominos
עם אלף
*(1972) Elf
*(1972)Carolina County Ball
*(1974) The History Of Syracuse Music Volume VI
*(1975) Trying to Burn the Sun
*(1989) 20 Years Of Syracuse Rock
*(1978) The Gargantuan
*(1994) The Elf Albums
עם ריינבו
*(1975) Ritchie Blackmore's Rainbow
*(1976) Rising
*(1977) On Stage
*(1978) Long Live Rock'n'Roll
*(1986) Finyl Vinyl
*(1990) Live In Geramny 1976
*(1991) Ritchie Blackmore: Rock Profile Volume 2
*(2006) Live In Munich 1977
*(2006) Deutschland Tournee 1976
*(2007) Live In Cologne
*(2007) Live In Dusseldorf
*(2007) Live In Nurnberg
*(2007) The Polydor Years 1975 - 1986
עם בלאק סבאת'
*(1980) Heaven And Hell
*(1980) Black And Blue
*(1981) Music From The Motion Picture Heavy Metal
*(1981) Mob Rules
*(1982) Live Evil 
*(1992) Dehumanizer
*(2007) The Dio Years
*(2007) Live at Hammersmith Odeon
*(2007) Live from Radio City Music Hall
עם דיו
*(1983) Holy Diver
*(1984) The Last In Line
*(1985) Sacred Heart
*(1986) Intermission
*(1987) Dream Evil
*(1990) Lock Up The Wolves
*(1992) Diamonds - The Best Of Dio
*(1994) Strange Highways
*(1996) Angry Machines
*(1998) Inferno - Last In Live
*(2000) Magica
*(2002) Killing The Dragon
*(2004) Master Of The Moon
*(2005) Evil Or Divine - Live In New York City
*(2006) Holy Diver - Live
עם Heaven & Hell
*Live from Radio City Music Hall(2007)
*The Devil You Know(2009)
הערות שוליים

קישורים חיצוניים
*


 
 

תואר "כדורגלן השנה באפריקה" מוענק מדי שנה מאז 1970 לשחקן הכדורגל האפריקאי הטוב ביותר. מאז 1992 קונפדרציית הכדורגל של אפריקה (CAF) בוחרת את השחקן ולא המגזין הצרפתי "פראנס פוטבול" שבחר את השחקן עד שנה זו.

הזוכים
המגזין "פראנס פוטבול"

CAF

ראו גם
*כדורגלן השנה בעולם




IEEE 802.11 הוא שם כולל למשפחה של תקנים לתקשורת אלחוטית ברשתות מקומיות (Wireless LAN). המונח מתייחס גם לתקן 802.11 המקורי, שנקרא כיום "802.11legacy". במשפחה 11 תקנים שונים המסומנים באות אנגלית, עשרה בין IEEE 802.11a ועד ל-IEEE 802.11j ובנוסף IEEE 802.1n.

משפחת התקנים פותחה על ידי קבוצה 11 של הוועדה לתקני LAN/MAN של ארגון IEEE (ועדה IEEE 802) ומכאן שמם. 802.11 כוללת שש שיטות אפנון לשידור באוויר שמשתמשות באותו פרוטוקול תקשורת. 

השיטות הנפוצות ביותר הן אלה שמסומנות על ידי השינויים b ,C ו-g לתקן המקורי. תקנים אחרים במשפחה (c–f, h–j, n) הם שיפורים והרחבות או תיקונים לתקן המקורי. התקן הראשון שנכנס לשימוש נרחב היה 802.11b. אחריו קיבל תפוצה רחבה תקן 802.11g. רכיבים תואמי 802.11a זמינים אך נפוצים פחות.

תקנים 802.11b ו-802.11g מגדירים שימוש בתדרים ללא רישוי באזור 2.4 גיגה הרץ (GHz). פעולה בתחום תדרים זה עלולה להיות חשופה להפרעות מתנורי מיקרוגל, מטלפונים אלחוטיים מסוימים וממכשירי חשמל אחרים שפועלים באותו תחום תדרים. בניגוד להם, תקן 802.11a מגדיר פעולה בסביבות 5 גיגה הרץ, תחום תדרים שהשימוש בו מועט, ולפיכך שידור כזה מושפע כיום פחות מהפרעות.

משפחת תקנים זו משמשת לעתים גם ליצירת קשר נקודה לנקודה אלחוטי, המכונה גם Direct Link Setup.

פרוטוקולים
802.11 legacy
הגרסה המקורית של תקן IEEE 802.11 ששוחררה ב-1997 מפרטת קצבי העברת מידע של 1 ו-2 מגהביט לשנייה על גבי גלי תת-אדום לשימוש בתחומי רפואה, תעשייה ומדע. על אף שתת-אדום נשאר חלק מהתקן, אין לו מימוש מסחרי.

התקן המקורי מגדיר גם שיטת Carrier Sense Multiple Access עם הימנעות מהתנגשויות (CSMA/CA) בתור השיטה לגישה למידע. חלק רב מרוחב הפס מוקרב (בגלל שימוש בשיטת CSMA/CA) כדי לשפר את אמינות העברת המידע תחת תנאים שונים.

לפחות חמישה מכשירים מסחריים שונים של חברות כמו Alvarion, Netwave Technologies ו-Proxim משתמשים בתקן המקורי. חסרונו של תקן זה הוא שהותיר חופש בחירה רב לחברות שמימשו אותו, ולכן קשה היה להגיע לתאימות של מכשירים מתוצרת חברות שונות לעבוד יחד. זמן קצר לאחר השלמת התקן החלה העבודה על גרסה משופרת שלו - 802.11b.

802.11b
שינוי זה לתקן המקורי אושר ב-1999. קצב העברת המידע המקסימלי של 802.11b הוא 11 מגהביט לשנייה והוא מגדיר אותה שיטת גישה למידע שהוגדרה בתקן המקורי - CSMA/CA. בגלל השימוש בפרוטוקול זה, היה קצב העברת המידע המקסימלי בפועל רק 5.9 מגהביט בשימוש ב-TCP או 7.1 מגהביט ב-UDP, כלומר תקורת הפרוטוקול הייתה כמעט 40%.

זמן קצר לאחר הגדרת התקן החדש, שודרגו מוצרים קיימים כך שיתמכו בו, ומוצרים חדשים המבוססים עליו הופיעו בשוק. הדבר התאפשר מפני שתקן 802.11b הוא הרחבה ישירה של שיטת האפנון DSSS שהוגדרה בתקן המקורי. העלייה המשמעותית בקצב העברת המידע (ביחס לתקן המקורי), ביחד עם הורדות מחירים, הובילו לתפוצה רחבה של 802.11b.

802.11b משמש לרוב בתצורה של נקודה לנקודות מרובות (point to multi-point), שבה נקודת גישה מתקשרת, דרך אנטנה כל כיוונית, עם לקוח אחד או יותר שנמצאים בתחום הכיסוי של האנטנה. באנטנות בעלות שבח גבוה ניתן להשתמש בתצורה נייחת של נקודה לנקודה לטווחים של עד 8 ק"מ, למרות שהיו הצלחות בשימוש בתצורה זו גם בטווחים של 80 - 120 ק"מ, כשהיה קשר עין עם המשדר. שימוש בתצורה זו החליף לרוב שימוש בקווים שכורים או תקשורת מיקרוגל מגושמת.

כרטיסי 802.11b מסוגלים לפעול בקצב 11 מגהביט לשנייה, אבל אם איכות האות נמוכה, ירד קצב הפעולה ל-5.5, אחר כך ל-2 ואז ל-1 מגהביט לשנייה. מפני שבקצבי העברת מידע נמוכים משתמשים בשיטות אימות נתונים טובות יותר, הם פחות רגישים לרעשים והנחתת האות. הרחבות לתקן 802.11b הגדילו את קצב העברת המידע למהירויות של 22, 33 ו-44 מגהביט לשנייה, אולם ההרחבות לא אושרו על ידי ה-IEEE. מספר חברות ייצרו גרסה משופרת בשם "802.11b+". הרחבות אלה לא נחלו הצלחה מרובה בגלל פיתוח תקן 802.11g, המציע קצב העברת מידע של עד 54 מגהביט לשנייה ותאימות לאחור לתקן 802.11b.

השימוש המסחרי הנפוץ הראשון בתקן 802.11b לתקשורת היה על ידי חברת אפל, במותג "AirPort". בשאר השוק מובילות חברות כגון Linksys (סיסקו), בלקין או Netgear.

802.11a
תיקון 802.11a לתקן המקורי אושר בשנת 1999. תקן 802.11a משתמש באותו פרוטוקול מרכזי כמו התקן המקורי, פועל בתדר 5 ג'יגה הרץ ומשתמש בשידור מרובה ערוצים (OFDM) של 52 תתי ערוצים בקצב מקסימלי של 54 מגהביט לשנייה, שמגיע לקצב מעשי של 20 - 30 מגהביט לשנייה. התקן מגדיר ירידה בקצב השידור ל-48, 36, 24, 18, 12, 9 ולבסוף 6 מגהביט לשנייה כאשר האות חלש או ההפרעות מרובות. בתקן 802.11a מוגדרים 12 ערוצים לא חופפים, 8 ערוצים לשידור במרחב סגור ו-4 לשידור נקודה לנקודה. התקן אינו תואם לתקן 802.11b.

הואיל ותדרים באזור 2.4 ג'יגה הרץ נמצאים בשימוש רב, שימוש בתדר 5 ג'יגה הרץ מעניק לתקן 802.11a יתרון בכך שהוא סובל פחות מרעשים. אולם לשימוש בתדר כה גבוה יש גם חסרונות, שנובעים מהגבלת השימוש בתקן רק בקו הראייה, וכך עולה הצורך בנקודות גישה נוספות.

מדינות שונות הגבילו במידה רבה את השימוש בתקן 802.11a. במספר מדינות (למשל: ארצות הברית ויפן) אושר התקן במהרה, אבל באזורים אחרים, כמו באיחוד האירופי, עבר זמן רב עד שהושג אישור לשימוש בתקן. רשויות ההגבלים באירופה שקלו את השימוש בתקן HIPERLAN במקום IEEE802.1a, אבל בסופו של דבר, באמצע 2002, אושר התקן גם באירופה.

מתוך 52 תתי-הערוצים של התקן, 48 משמשים למידע ו-4 תתי-ערוצים לסינכרון עם הפרדה של 0.3125 מגה הרץ ביניהם. האפנון בכל אחד מתתי-הערוצים יכול להיות BPSK, QPSK, 16-QAM או 64-QAM. רוחב הפס הכולל של כל ערוץ הוא 20 מגה הרץ, עם רוחב פס של 16.6 מגה הרץ בשימוש. משך האות הוא 4 מיקרו שניות עם Guard Interval של 0.8 מיקרו שניות. ההפקה והקידוד של הרכיבים האורתוגונליים של האות נעשים בפס הבסיס בעזרת DSP. לאחר מכן נשלח האות בתדר 5 ג'יגה הרץ מהמשדר. כל אחד מתתי-הערוצים ניתן לייצג כמספר מרוכב. הפקת האות בממד הזמן נעשית על ידי התמרת פורייה הפוכה (IFFT). בהתאם, המקלט דוגם בקצב של 20 מגה-הרץ ומבצע התמרת פורייה (FFT) כדי לשחזר את האות המקורי. היתרונות בשימוש ב-OFDM כוללים חסינות לרעשים והגדלה של כמות המידע שניתן לשדר ברוחב הפס בשנייה.

שיווק מוצרים בתקן 802.11a החל בשנת 2001. קצב המכירות לא היה גבוה בגלל מחסור ברכיבים בתדר 5 ג'יגה הרץ, הנדרשים ליישום התקן. תקן 802.11a לא זכה לתפוצה רחבה מכמה סיבות: קבלת האישורים הנדרשים ארכה זמן רב בגלל תחום התדרים החדש, תקן 802.11b כבר תפס נתח גדול מהשוק, והתקן החדש סבל ממימוש לא יעיל, שגרם לטווח שלו להיות קצר. יצרני רכיבים בתקן 802.11a הגיבו בשיפור הטכנולוגיה, בהגדלת טווח הקליטה של המוצרים (כיום טווח הקליטה של תקן 802.11a דומה לזה של תקן 802.11b) ובייצור מוצרים שמסוגלים לפעול תחת כמה תקני 802.11. יש מוצרים דו-מצביים או תלת-מצביים שתומכים בתקן 802.11a ו-b, או 802.11a ,b,g. כמו כן, יש נקודות גישה שתומכות בכל התקנים האלה במקביל.

802.11g

תקן 802.11g אושר ביוני 2003. התקן פועל בתדר 2.4 ג'יגה הרץ (כמו 802.11b) אבל מסוגל להעביר נתונים לא מעובדים בקצב 54 מגהביט לשנייה או בתפוקה נטו של 24.7 מגהביט לשנייה, כמו תקן 802.11a. תקן 802.11g תואם לאחור לתקן 802.11b ומשתמש באותו תחום תדרים. נעשה מאמץ רב לגרום למוצרים התומכים רק בתקן 802.11b לפעול יחד עם מוצרים התומכים בתקן 802.11g, אולם נוכחות של אפילו רכיב יחיד בתקן 802.11b מאטה משמעותית (בחלק מהרשתות, בעיקר הישנות יותר) את כל רכיבי 802.11g ברשת.

תקן 802.11g סחף את עולם הצרכנים החל מינואר 2003, עוד לפני אישורו. צרכנים עסקיים ויצרנים גדולים חיכו לאישורו הסופי של התקן. בקיץ 2003 הגיע ההכרזה על התקן והוא אושר. רוב הרכיבים הדו-מצביים שתמכו בתקנים 802.11a/b הפכו לתלת-מצביים שתומכים בתקן a,b,g בכרטיס יחיד או בנקודת גישה אחת. 

הציפיה מתקן 802.11g הייתה שיהיה מהיר יותר, אבל התוצאות האמיתיות היו שונות, בגלל מספר סיבות: תאימות נמוכה עם מוצרים שפועלים בתקן 802.11b בלבד, חשיפה לאותן הפרעות כמו של תקן 802.11b, מספר ערוצים נמוך (3 ערוצים לא חופפים, כמו בתקן 802.11b) והעובדה שקצבי העברת המידע המהירים של תקן 802.11g רגישים יותר להפרעות מאשר תקן 802.11b, דבר שמביא להורדת קצב העברת המידע על ידי המכשיר לקצבים דומים לשל תקן 802.11b. המעבר למוצרים דו-מצביים ותלת-מצביים מביא להוזלה בעלויות (למשל בגלל שילוב כל התקנים בשבב יחיד). שימוש במוצרים תלת-מצביים מבטיח תפוקה מקסימלית בכל סביבה שהיא.

בחלק מנקודות הגישה שולב מוצר קנייני בשם Super G. במוצרים אלה מהירות הרשת מואצת עד לקצב של 108 מגהביט לשנייה. מוצרים אלה עלולים לשבש רשתות אחרות ולא לתמוך בכל כרטיסי b ו-g תקניים. כמו כן, בחלק מהמוצרים מיושמות שיטות Packet Bursting, שמגדילות את קצב התעבורה, אך מוצרים אלה אינם תואמים את כל המכשירים הקיימים.

היצרן הגדול הראשון שהשתמש בתקן 802.11g היה אפל, במותג "AirPort Extreme". חברת סיסקו קנתה את חברת Linksys, שמימשה את התקן והציעה כך התקן רשת אלחוטי משלה בשם Aironet.

802.11n
בינואר 2004 הודיע ה-IEEE על יצירת צוות משימה חדש לפיתוח הרחבה לתקן 802.11 לרשתות מקומיות בתקשורת אלחוטית. תפוקת המידע הטיפוסית צפויה להיות בסביבות 74 מגהביט לשנייה, עם תפוקה מרבית של כ-248 מגהביט לשנייה. כלומר, התקן יהיה מהיר פי 4-5 מתקן 802.11a או 802.11g ופי 20 מתקן 802.11b. גם טווח הקליטה יהיה גדול יותר - כ-70 מטרים.

תקן 802.11n  נבנה על התקנים הקודמים אך תוך שימוש בריבוי אנטנות - MIMO (multiple-input multiple-output). האנטנות הנוספות של המשדר והמקלט מאפשרות תפוקה גבוהה באמצעות ריבוב מרחבי וטווח מוגבר באמצעות שינוי האות במרחב (Spatial Diversity), כנראה על ידי שיטות קידוד כמו קידוד Alamouti.

בשוק נמצאים מוצרים של יצרנים רבים המבוססים על הטיוטה הראשונה והשנייה של התקן, ומכונים "pre-N" (הראשונים שבהם הופיעו ב-2004). אישור רשמי לתקן ניתן בספטמבר 2009.

802.11ac
תקן תקשורת אלחוטי עתידי במהירות גבוהה בתדר של 5 ג'יגה-הרץ. קצב השידור שלו עשוי להגיע עד 1 ג'יגבייט בשנייה. התקן החדש, שיפעל בתדר שונה, לא יציע תאימות אחורה. התקן מסוגל לשדר במספר ערוצים בו זמנית. ב-20 בינואר 2011 אושרה טיוטה 0.1 של התקן על ידי וועדת 802.11 של ארגון IEEE. התקן צפוי להיות מאושר בתחילת שנת 2013, אך כבר בסוף 2011 חברת Quantenna וחברת ברודקום הוציאו לשוק פתרונות ושבבים שתומכים בתקן. בינואר 2012 הציגו חברות באפלו וטרנדנט נתבים המבוססים עליו. הנתב של באפלו תומך בקצב של עד 800 מגהביט, ואילו הנתב של טרנדנט תומך בקצב של עד 1.3 ג'יגביט בשני ערוצי שידור.

הערות שוליים

ראו גם
* Wi-Fi
* WiMAX
* התקפת שיבוש
* שן כחולה


 
 
 
 
Virtual Network Computing (או - VNC) הינו פרוטוקול תקשורת המאפשר שליטה מרחוק על מערכת מחשב. הוא משדר את הלחיצות על המקלדת וההקלקות על העכבר ממחשב אחד לאחר, ומציג את המסך של המחשב המרוחק, כל זאת דרך רשת תקשורת, כגון האינטרנט.

VNC אינו תלוי בפלטפורמה מסוימת: לקוח VNC בכל מערכת הפעלה יכול להתחבר לשרת VNC בכל מערכת הפעלה אחרת. ישנם לקוחות ושרתים עבור כמעט כל מערכות ההפעלה, ואף עבור שפת התכנות Java. מספר לקוחות יכולים להתחבר לאותו שרת VNC בו זמנית. שימושים נפוצים עבור טכנולוגיה זו כוללים תמיכה טכנית מרחוק, וגישה לקבצים מהמחשבים שבמקום העבודה דרך המחשב הביתי.

VNC פותח במקור על ידי AT&T. קוד המקור המקורי של VNC הוא קוד פתוח ברישיון GPL, כמו גם רבות מתוכנות ה VNC הקיימות כיום.

היסטוריה

VNC נוצר במעבדת המחקר של אוליבטי ואורקל, בבעלותן של שתי החברות. ב-1999, AT&T קיבלה לידיה את המעבדה, וב 2002 סגרה את מחלקת המחקר בה.

מקור השם נובע ממחשב רשת-ATM מסוג לקוח רזה ("Thin Client") שנקרא "Videotile", והיה בעצם מסך LCD עם אמצעי קלט של עט וחיבור ATM מהיר אל הרשת. VNC היה בעצם גירסת תוכנה-בלבד של המחשב הנ"ל.

איך זה עובד?

ל-VNC יש שני חלקים, לקוח ושרת. השרת הינו תוכנה על המחשב שמשתף את המסך שלו, והלקוח הוא תוכנה שמסתכלת, ומנהלת אינטראקציה, עם השרת.

VNC הוא פרוטוקול פשוט מאוד, המבוסס על הנחה גרפית פרימיטיבית: "שים ריבוע של מידע פיקסלים במיקום X,Y נתון". כלומר, השרת שולח ריבועים קטנים של ה-framebuffer אל הלקוח. בצורתה הפשוטה, פעולה זו צורכת רוחב פס רב, ולכן ננקטים אמצעים שונים כדי להקטין צריכת רוחב פס זו. לדוגמה, ישנם קידודים שונים - שיטות לקבוע את הדרך היעילה ביותר להעביר ריבועים אלו. פרוטוקול ה-VNC מאפשר ללקוח ולשרת להסכים ביניהם איזה קידוד יהיה בשימוש במהלך ההתקשרות. הקידוד הפשוט ביותר, הנתמך בכל הלקוחות ובכל השרתים, הוא קידוד raw, אשר בו כל מידע הפיקסלים נשלח בסדר שמאל-לימין של סריקת שורות, ולאחר האתחול הראשוני של התצוגה, מעביר רק ריבועים שמשתנים. בגלל זה, שיטה זו פועלת טוב מאוד רק אם חלקים קטנים מהמסך משתנים מתמונה (frame) לתמונה הבאה (כמו למשל סמן עכבר שזז לאורך המסך, או טקסט שנכתב במעבד תמלילים), אך דרישות רוחב הפס יהפכו לגבוהות מאוד אם מספר רב של פיקסלים משתנה (דוגמה קיצונית לכך תהיה סרט וידאו במסך מלא).

בברירת מחדל, VNC משתמש בפורטים 5900 עד 5906, כאשר כל אחד מהם מציג את מסך ה-X התואם (פורטים 6000 עד 6006, למסכים 0: עד 6:). לקוח Java זמין בהרבה יישומים כגון RealVNC בפורטים 5800 עד 5806, באותו הדפוס. פורטים אלה ניתנים לשינוי.

אבטחה ב VNC

בברירת מחדל, VNC אינו פרוטוקול מאובטח. למרות שסיסמאות אינן נשלחות כטקסט רגיל ("plain-text") (כמו ב-telnet לדוגמה), התקפות brute force יכולות להצליח אם גם מפתח ההצפנה וגם הסיסמה המוצפנת התגלו על ידי "רחרוח" (sniffing) ברשת. מסיבה זאת, עדיף שסיסמאות תהיינה בעלות 8 תווים, לפחות.

למרות זאת, את VNC ניתן לתעל (tunnelling) דרך חיבור SSH או VPN, מה שיוסיף שכבת אבטחה נוספת עם הצפנה חזקה. אך פתרון זה אינו תמיד ישים. לדוגמה, תיעול דרך SSH יכול להיות קשה במחשבים המריצים את מערכת ההפעלה Windows.

UltraVNC תומכת בשימוש בתוסף הצפנה המבוסס קוד פתוח אשר מצפין את כל שיחת ה-VNC, כולל הזדהות הסיסמה והעברת המידע. הוא גם מאפשר שההזדהות תתבצע בהסתמכות על NTLM ועל חשבונות משתמש של Active directory.

RealVNC מאפשרת הצפנה בעוצמה חזקה כחלק מהחבילה המסחרית שלה.

Workspot שחררה טלאים להצפנת AES עבור VNC.

למרות שחלק מהאנשים מאמינים ש-VNC מאפשרת לפרוץ בקלות לתוך מערכת, בדרך כלל המשתמש יצטרך לאפשר באופן מפורש גישה מרחוק לפורטים הנמצאים בשימוש על ידי VNC כדי שאפשר יהיה לפרוץ אליו. במילים אחרות, מערכת המריצה VNC ברשת, תהיה נגישה בתוך הרשת אלא אם כן המשתמש מציין אחרת (למשל בהגדרות הנתבים של החברה). כל זאת, כמובן, בהנחה שבברירת מחדל קונפיגורצית הרשת היא "לפתוח מה שצריך" ולא "לסגור רק את מה שנראה מסוכן".


 
 
 
 
 
הירמון היא פעולה מוזיקלית שבה מוסיפים למלודיה לפחות עוד שני קולות, ובכך הופכים את המלודיה להרמוניה.

באך הירמן שירי עם פשוטים למקהלה, ואלו הושרו בכנסיות. כאשר באך הירמן, הוא לקח שירי עם שמקורם מחוץ לכנסייה, הוסיף להם קולות שונים וכך יצר הרמוניה. דוגמה לפעולת ההירמון היא הכוראלים שלו, כלומר מנגינה ושלושה קולות מלווים. באך כתב את הכוראלים שלו על-מנת להגביר את הפופולריות של הכנסייה בקרב העם, ועל-מנת להפוך את התפילות הנוצריות לקלות יותר לזיכרון. 
 
הירמון נעשה לעתים בשירים גם על ידי הוספת אקורדים למנגינה קיימת.
 

חשוב להבדיל בין הירמון לעיבוד מוזיקלי. עיבוד מוזיקלי פירושו שינוי מאפיינים מסוימים במוזיקה, על מנת ליצור פנים חדשות ליצירה מוזיקלית קיימת. כלומר, ניתן לעבד שירים ויצירות קיימות בעזרת שינוי התזמור ,ההרמוניה ומאפיינים מוזיקליים נוספים. התזמור יכול לכלול שינוי של כלים קיימים, הוספת או הסרת כלים מהעיבוד הנוכחי של היצירה המוזיקלית. 


עיבוד מוזיקלי, סידור ראשוני או ארגון מחדש של שיר או יצירה: במקצב, סגנון, סולם, ז'אנר מוזיקלי, הרכב מוזיקלי, סוג וכמות הכלים המשתתפים בה או עיבוד לכלי נגינה מיוחדים. ניתן לדמות את המעבד המוזיקלי לבמאי של היצירה המוזיקלית, או לתסריטאי שמעבד יצירה קיימת (כמו ספר) לתסריט. המעבד המוזיקלי משתמש בחומר הגלם המוזיקלי – הלחן (מלודיה) וההרמוניה (אם כבר קיימת; המעבד יכול לבנות או לשנות אותה) – כדי "לעצב" את הביצוע.

בדרך כלל, מקבל המעבד המוזיקלי תווים ליצירה או הקלטה ראשונית של השיר ברמה נמוכה (סקיצה). המעבד, בהתייעצות עם המלחין מחליטים מה יהיה הז'אנר, המקצב, מהירות היצירה או השיר (טמפו), אילו כלי נגינה ישתתפו בהם וקובעים פרמטרים נוספים. בטרם ייגש המעבד לעבודתו הוא יפנה למבצע, הזמר, כדי להחליט באיזה סולם יבוצע העיבוד ולהתאים אותו למנעד המבצע. כמו כן יכול המעבד להקצות מקום בזמן ביצוע היצירה, שם יתבצע אלתור חופשי. המעבד המוזיקלי נותן לפעמים ביטוי אישי ליצירה המולחנת ויוצר לה סגנון ייחודי משלו; הוא יכול, למשל, להוסיף לשיר הקדמה או מעבר מוזיקליים.

העיבוד המוזיקלי יכול להיות מורכב במעבר מתזמורת להרכב, מהרכב לכלי סולו, מכלי סולו לתזמורת, ועוד. עיבוד לכלים מוזיקליים הוא מורכב ומצריך מיומנות, הכרת הכלים והכרת טווח היכולות שלהם (מנעד). עיבוד לכלים קלאסיים מצריך בדרך כלל כתיבת תפקיד נגינה מדויק לכל כלי, וכתיבת עיבוד לתזמורת פירושו הכנת פרטיטורה. גם מעבר של יצירה מסוימת מסגנון מוזיקלי אחד לאחר ייחשב לעיבוד מוזיקלי. לדוגמה: להקת "המכשפות" עיבדה מחדש את שיר הילדים "הלילות הקסומים" ועשתה ממנו שיר רוק. 

ראו גם
* מפיק מוזיקלי




כריסטיאנו רונאלדו דוס סאנטוס אוויירו (בפורטוגזית: Cristiano Ronaldo dos Santos Aveiro; נולד ב-5 בפברואר 1985) הוא כדורגלן פורטוגלי המשחק בעמדות הקשר ההתקפי והקיצוני בריאל מדריד וקפטן נבחרת פורטוגל. 

קריירת מועדונים
רונאלדו נולד בפונשל, בירת איי מדירה השייכים לפורטוגל. הוא נקרא על שם רונלד רייגן, נשיא ארצות ‏הברית לשעבר, שאביו העריץ. לרונאלדו אח אחד ושתי אחיות. ‏

כבר בגיל צעיר הציג רונאלדו כישרון בכדורגל. יכולות אלו ‏הובילו להתעניינות מצד קבוצות כדורגל שונות בפורטוגל. למרות הצעות מפורטו בואבישטה, הוא בחר לשחק בקבוצת הנוער של ספורטינג ליסבון, הקבוצה אותה אהד מילדות. רונאלדו המשיך לפתח את כישרונו ברמות הנוער השונות של הקבוצה, ובעונה הראשונה אף שותף בקבוצה הבוגרת.

בהיותו בן 17, רונאלדו ערך את הופעת הבכורה נגד מוריירנסה, בו הבקיע שני שערי בכורה. רונאלדו אף הבקיע שער נוסף כנגד היריבה לאליפות פורטוגל, בואבישטה. באליפות אירופה עד גיל 19, נצפה רונאלדו על ידי סקאוטים של הקבוצות ליברפול ויובנטוס, שהתרשמו מאוד מיכולתו האישית כאשר נבחרתו הדיחה את נבחרת אנגליה.

שיתוף פעולה של ריקארדו קווארסמה הפורטוגזי ורונאלדו תרם לזכיית הקבוצה באליפות. בסופו של דבר, עזבו שניהם את ספורטינג.
בעונה שלאחר מכן, חתם קווארסמה בברצלונה, בעוד שרונאלדו חתם במנצ'סטר יונייטד זמן קצר לאחר משחק ידידות בין קבוצתו לבין מנצ'סטר יונייטד. במשחק רונאלדו זכה בתואר שחקן המשחק על פי עיתוני פורטוגל כאשר ספורטינג ליסבון ניצחה 3-1.

ב-12 באוגוסט 2003 נצפה רונאלדו באצטדיון אולד טראפורד, ובמנצ'סטר יונייטד הודיעו על רכישתו.‏ העסקה הפכה את רונאלדו, שעוד לא היה בן 21, לשחקן הצעיר ביותר בבריטניה שזוכה לשכר כה גבוה, כשמנצ'סטר יונייטד שילמה עליו 12.24 מיליון ‏פאונד בשתי עונות, דבר שהעלה מספר תהיות.

הבכורה שלו במועדון הייתה נגד בולטון במחזור הפתיחה של הפרמיירליג. רונאלדו שיחק היטב, ולמחרת התקשורת הכריזה עליו כאחד השחקנים הטובים ביותר ששיחקו ביונייטד, כשהיא משווה אותו ‏לאגדת הכדורגל ג'ורג' בסט.‏

שערו הראשון היה ב-20 במרץ 2004 בניצחון 3-0 באולד טראפורד על טוטנהאם הוטספר.‏

בשנת 2006 נפטר אביו של רונאלדו, אך השחקן הצעיר הצליח להתגבר על הזעזוע, ובעונת  נתן את עונתו הטובה ביותר במועדון עד אז, בה הבקיע 23 שערים ובישל 20 אחרים.

ב-13 באפריל 2007 חתם על הארכת חוזהו ביונייטד, בעקבותיו ירוויח 120,000 לירות שטרלינג לשבוע, נתון אשר הופך את רונאלדו לשחקן היקר ביותר בתולדות המועדון.

ב-1 בספטמבר חשף עיתון הסאן הלונדוני כי רונאלדו וחברו לקבוצה אנדרסון, התהוללו עם 5 פרוצות באורגיה בביתו של כריסטיאנו רונאלדו. עם זאת, לא ניכרה השפעה על ביצועיו במשחקים, שכן עונה זו הייתה אף יותר טובה מקודמתה - הוא הבקיע 43 שערים בכל המסגרות וכן סיים במקום השלישי בהצבעות לכדורגלן השנה בעולם של פיפ"א לשנת 2007, אחרי ליונל מסי וקאקה. בליגה, עזר למנצ'סטר יונייטד לזכות באליפות בפעם השנייה ברציפות עם 31 שערי ליגה שהובילו לזכייתו בנעל הזהב האירופית, כמבקיע המוביל ביבשת. בזכות עונה נהדרת זו, רונאלדו נחשב בעיני רבים כשחקן הטוב בעולם. הוא היה מלך שערי ליגת האלופות עם 8 שערים, אחד מהם היה במשחק הגמר מול צ'לסי, שבו ניצחה מנצ'סטר וזכתה בטורניר. בשל כך נבחר רונאלדו לשחקן המצטיין בטורניר. בקיץ השתתף רונאלדו ביורו 2008 עם נבחרת פורטוגל, אך נפצע וכתוצאה מכך החמיץ את תחילת העונה שלאחר מכן.

בעונת  הוא הבקיע 18 שערי ליגה וזכה עם מנצ'סטר באליפות השלישית ברציפות, וכן סייע לקבוצתו להעפיל שוב לגמר ליגת האלופות, שבו הפסידה מנצ'סטר לברצלונה.

ב-11 ביוני 2009 עבר כריסטיאנו רונאלדו לריאל מדריד מהליגה הספרדית תמורת 94 מיליון אירו. בכך שבר את שיא ההעברה היקרה ביותר בהיסטוריית הכדורגל. את שערו הראשון במדי ריאל כבש כבר במחזור הפתיחה של עונת  ליגה הספרדית, בניצחון נגד דפורטיבו לה קורוניה.
את שערו ה 200 בקריירה כבש במדי ריאל מדריד במשחק מול ולנסיה בעונת  במחזור ה-14 בו ריאל מדריד נצחה 2-0 משני שערים של כריסטיאנו.
ב-7 במאי 2011 הבקיע רביעייה, בפעם השנייה העונה, בניצחון 3-6 של ריאל מדריד על סביליה, דבר שהעלה את מאזנו בעונה זו ל-53 שערים בכל המסגרות ושבירת שיאו האישי מעונת 2007/8 במדי מנצ'סטר יונייטד, שעמד על 42 שערים.
מאזנו ל54 שערים בכל המסגרות.

רונאלדו הבקיע 40/41 שערים בעונה בליגה הספרדית , ונחשב לכובש הטוב בהיסטוריה לעונה , כשהשיא היה עומד על 38 שערים. את שערו המאה במדי ריאל מדריד, כבש רונאלדו בניצחון 2-0נגד ליון בעונת 2011\12.כיום, לרונאלדו 103 שערים במדי ריאל מדריד.

נבחרת לאומית

את משחק הבכורה שלו במדי נבחרת פורטוגל ערך רונאלדו מול נבחרת קזחסטן באוגוסט 2003. הוא זומן נבחרת לקראת יורו 2004 אותו אירחה פורטוגל ואף כבש את שער הבכורה שלו במדים הלאומיים במשחק הפתיחה של הטורניר מול . בהמשך הטורניר כבש רונאלדו שער נוסף בניצחון בחצי-הגמר על נבחרת הולנד ונבחר לנבחרת המצטיינת של הטורניר. רונאלדו השתתף גם באולימפיאדת אתונה, בה הודחה פורטוגל בשלב הבתים.

במוקדמות יורו 2008 כבש רונאלדו שמונה שערים, שני רק לאבי סמולארק הפולני, אך בטורניר עצמו כבש רק שער אחד, ולא הצליח למנוע מנבחרתו את ההדחה ברבע הגמר מול . עם סיום הטורניר וכניסתו של קרלוס קיירוש לתפקיד מאמן הנבחרת הפורטוגלית מונה רונאלדו לקפטן.

במונדיאל 2010, בו הודחה פורטוגל בשמינית הגמר מול נבחרת ספרד, כבש רונאלדו שער בודד בניצחון 7-0 על נבחרת צפון קוריאה.

חייו האישיים
לרונאלדו נולד בן ב-5 ביוני 2010. אימו של הילד אנונימית והילד נמצא תחת חסותו המלאה של כריסטיאנו רונאלדו ותחת טיפולן של אימו ואחיותיו.
רונאלדו מאורס לאירנה שייק דוגמנית ממוצא רוסי ונערת השער של ספורטס אילוסטרייטד 2011.

תארים אישיים
*כדורגלן השנה באירופה לשנת 2008.
*כדורגלן השנה בעולם לשנת 2008
* פרס בראבו לשנת 2004
*נעל הזהב האירופית:2008,2011
*השחקן המצטיין בליגת האלופות לשנת 2008
*כדורגלן השנה בליגה האנגלית (התאחדות שחקני הכדורגל): 2007, 2008
*כדורגלן השנה בליגה האנגלית (התאחדות עיתונאי הכדורגל):2007, 2008
*הכדורגלן הצעיר של השנה בליגה האנגלית לשנת 2007
*מלך שערי ליגת האלופות לשנת 2008
*מלך השערים בליגה הספרדית לשנת 2011\2010. זכה בתואר הפיצ'יצ'י
*מלך השערים של הליגה האנגלית לשנת 2008\2007
*מלך השערים של ליגת האלופות לשנת 2008\2007

קישורים חיצוניים

* באתר פיפ"א
* באתר Soccerbase
* באתר Footballdatabase
* 
* באתר מנצ'סטר יונייטד

הערות שוליים






יצירה מוזיקלית היא רצף של צלילים, פרי יצירתו של מלחין, המסודרים באופן שמורה כיצד לבצע אותם (ראו: תיווי).

היצירה מתועדת באמצעות כתיבתה, לרוב בשפת התווים, ובהנחיות נגינה. תיעוד זה והשימוש בו משתנה מתרבות לתרבות, או בין ז'אנר מוזיקלי אחד למשנהו: במוזיקה המערבית, הלחנת היצירה המוזיקלית נעשית באמצעות כתיבתה בתווים (דו, רה, מי וכו'), בתוספת הנחיות נגינה (מיפעם, מפתח). לעומת זאת, באזור הים התיכון, הודו, באלי ואפריקה, היצירה מתמקדת בסולם המוזיקלי ובהנחיות בסיסיות והיא מבוססת על אלתור בשעת הביצוע. 

היצירה המוזיקלית יכולה להיכתב על פי תבניות מסוימות שהתפתחו במשך השנים, אך אינה מחויבת לכך. את היצירה מנגנים לרוב בכלי נגינה יחידים (סולו) או בהרכבי הכלים המסוימים שלהם ייחד המלחין את היצירה (תזמורת, הרכב קאמרי ועוד). יצירה מוזיקלית היא גם סוג התבנית שבה נכתב החיבור המוזיקלי, כגון סימפוניה, קונצ'רטו, ראגה וכו'. 



רוטגרוס יוהנס מרטינוס ואן ניסטלרוי (הולנדית: Rutgerus Johannes Martinus van Nistelrooĳ, , נולד ב-1 ביולי 1976 באוס, הולנד) הוא כדורגלן הולנדי, המשחק כיום בעמדת החלוץ במלאגה ושיחק בעבר בנבחרת הולנד.

ילדות
ואן ניסטלרוי עסק בבית הספר בספורט: טניס והתעמלות אמנותית, ושיחק בקבוצת הכדורגל המקומית בעיר הולדתו כבלם אחורי.

קריירה מקצועית

קריירת הכדורגל המקצועית של ואן ניסטלרוי התחילה ב-1993, כשעבר לשחק בקבוצת דן בוש.

אחרי ארבע שנות ניסיון, התקדם ואן ניסטלרוי ועבר לקבוצת הירנביין מהליגה הראשונה בהולנד, שם שיפר את יכולותיו כחלוץ. על מנת לשפר את רמת המשחק שלו, המליץ לו מאמנו החדש לראות את דניס ברגקאמפ משחק. בעקבות ההמלצה, נהג ואן ניסטלרוי לנסוע כ-200 קילומטר לבדו, כדי לצפות במשחקים בהם השתתף בברגקאמפ, וממנו הוא למד הרבה. את השיפור ביכולותיו ניתן לראות מכך, שאת עונתו הראשונה בהירנביין סיים עם 13 שערים ב-30 הופעות. 

ביום הולדתו ה-22, חתם ואן ניסטלרוי בפ.ס.וו. איינדהובן תמורת 4.2 מיליון ליש"ט, שיא בהעברות בין קבוצות הולנדיות. הוא החזיר את ההשקעה במהירות, כשהבקיע לראשונה בקבוצה נגד קבוצתו לשעבר כבר באוגוסט. עד סוף אוקטובר, ואן ניסטלרוי המשיך להרשים כשהבקיע שלושער במשחק של קבוצתו נגד ספרטה רוטרדם. ב-18 בנובמבר 1998, שותף לראשונה במשחק הנבחרת ההולנדית בתיקו 1-1 נגד גרמניה. 

את העונה הראשונה שלו בהירנביין, במאי 1999, הוא סיים כמלך השערים של הליגה ההולנדית, לאחר שהבקיע 31 שערים, זכה בתואר שחקן העונה בהולנד והגיע למקום השני בתואר כדורגלן השנה באירופה.

בעונה הבאה עבר ואן ניסטלרוי לקבוצת פ.ס.וו. איינדהובן, בה השיג שיא הבקעות  של 60 שערים בשתי עונות. בעונת 1999/2000 כבש פעמיים שלושער מול אייאקס אמסטרדם.

באפריל 2000 קרע ואן ניסטלרוי את הרצועה הצולבת והחמיץ את יורו 2000. באותם ימים התחבר מאוד עם אלכס פרגוסון.

במרץ 2001, לאחר שהחלים מהפציעה, חזר לשחק וכבר במשחק הראשון שלו הבקיע צמד עבור קבוצתו. באותה תקופה החל לעורר את התעניינותם של מועדוני כדורגל גדולים באירופה, ולאחר שדחה הצעת רכישה מריאל מדריד, עבר ואן ניסטלרוי למנצ'סטר יונייטד ב-23 באפריל 2001, תוך שבירת שיא בריטי בסכום ההעברות: 19 מיליון ליש"ט. 

כדאיות ההשקעה לא הוטלה בספק כבר בעונתו הראשונה במדי השדים האדומים. הוא הבקיע במשחקו הראשון, בהפסד לליברפול במגן הקהילה, ומאז הבקיע שערים רבים: בעונתו הראשונה במנצ'סטר הבקיע 36 גולים. הישג זה מרשים במיוחד, לאור הפציעה שממנה סבל לפני כן ושאיימה לסיים לו את הקריירה.

בעונת 2002/03, עונתו השניה במועדון, הבקיע ואן ניסטלרוי 44 שערים והגשים את שאיפתו לזכות באליפות הפרמייר ליג. בנוסף, כבש פעמיים בשני משחקים מול ריאל מדריד במסגרת רבע גמר ליגת האלופות באותה שנה, אך לא  הצליח להעפיל לשלב חצי הגמר. 

בעונתו השלישית במנצ'סטר, הראה יכולת חלשה יותר, אך עם זאת הבקיע 30 שערים עבור היונייטד. ב-7 בפברואר 2004 הבקיע את שעריו ה-100 ו-101 במספר במדי מנצ'סטר יונייטד, בצמד שכבש מול אברטון בניצחון 4-3 בגודיסון פארק. 

בעונת 2006/07 עבר ואן ניסטלרוי לשחק בריאל מדריד והוביל את קבוצתו לזכייה באליפות דרמטית. הוא סיים את עונתו הראשונה בקבוצה כמלך השערים של הליגה הספרדית עם 25 שערים בליגה ושערים נוספים בליגת האלופות. בעונה הבאה עזר לקבוצה לזכות באליפות נוספת עם 16 כיבושים. בקיץ 2008, לאחר יורו 2008, הודיע ואן ניסטלרוי על פרישה מהנבחרת הלאומית. הוא החל היטב את עונת 2008/09 - כבש ארבעה שערים בשישה משחקים - אך נפצע בנובמבר 2008 ולא שותף בשאר משחקי העונה.  

ב-23 בינואר 2010 עבר ואן ניסטלרוי לקבוצת המבורג הגרמנית, וערך את הופעת הבכורה שלו בקבוצה ב-6 בפברואר מול פ.צ. קלן. את שער הבכורה שלו בקבוצה, כבש ואן ניסטלרוי ב-13 בפברואר מול קבוצת שטוטגרט כאשר רשם לזכותו הבקעת צמד.

לפני עונת 2011/12 הוא הצטרף למלאגה.

נבחרת לאומית
בארט ואן מרוויק, מאמן נבחרת  החליט לצרף את ואן ניסטלרוי לסגל הנבחרת למוקדמות יורו 2012 עקב פציעתו של רובין ואן פרסי.

קישורים חיצוניים

*



התנועה האסלאמית בישראל היא תנועה השואפת לעודד את האסלאם בקרב ערביי ישראל. תנועה זו פועלת בשלושה מישורים: דתי (חינוך מוסלמי, שירותי דת), חברתי (שירותי רווחה) ולאומי. לתנועה זו שני פלגים: הפלג הצפוני הקיצוני והפלג הדרומי המתון יותר. התנועה ככלל נחשבת לתנועה קיצונית, בדרגה של תנועת האחים המוסלמים בארצות ערב.

היסטוריה
לפני הקמת התנועה
ראשיתה של התנועה האסלאמית בישראל עוד בסוף ימי המנדט הבריטי. ההתארגנות הראשונית החלה בימי המרד הערבי הגדול, אל חוסייני אולץ לצאת לגלות לאחר כישלון המרד הערבי הגדול והוא בילה את שנות מלחמת העולם השנייה כאורחו של היטלר בברלין, כתוצאה מכך עוכבה התפתחותה של התנועה. התנועה קיבלה אחיזה של ממש רק בשנים שלאחר המלחמה וזאת תוך שיתוף פעולה בין המופתי, חאג' אמין אל-חוסייני לבין האחים המוסלמים שמהווה את תנועת האם של כל התנועות האסלאמיות המודרניות.

במלחמת העצמאות הוכתה גם התנועה האסלאמית, שיתוף הפעולה שלה עם הוועד הערבי העליון כמו גם סיועה של תנועת האחים המוסלמים המצרית לצבא מצרים גרמו לסגירת כל מוסדות התנועה בישראל. במהלך שנות הממשל הצבאי דוכאה התנועה האסלאמית ולא הצליחה להתאושש. המוסדות שנותרו בגדה המערבית הושמו תחת פיקוח של שלטונות ירדן ששלטה בשטח ואילו ברצועת עזה חלה אמנם התאוששות מסוימת אולם גם היא דעכה.

מלחמת ששת הימים גרמה להתאוששות הקהילה הפלסטינית, הן עבור אש"ף שהפך מארגון בובה לארגון צבאי והן עבור התנועות האסלאמיות הפלסטיניות ובהן גם התנועה האסלאמית בישראל. המגע בין ערביי ישראל לערביי השטחים שבהם נשמרה התנועה הפוליטית האסלאמית מאורגנת (גם אם ברמה נמוכה) תרם גם הוא להתאוששות זו. כחלק מחידוש הקשר, נשלחו חלק מאנשי התנועה האסלאמית הישראלית ללימודים במוסדות דת בשטחים. במקביל גם החלו השלטונות הסעודיים לאפשר לערביי ישראל לקיים את מצוות החג' במכה.

מהקמת התנועה עד לאינתיפאדה הראשונה
ב־1971 הוקמה התנועה האסלאמית בישראל על ידי עבדאללה נימר דרוויש שלמד קודם לכן במכללה האסלאמית בשכם. במהלך שנות השבעים התמקדה התנועה בהקמת מוסדות רווחה המקבילים למוסדות המדינה וזאת עבור הקהילה המוסלמית. בין הפעילויות השונות היו אספקת מחשבים לבתי ספר, ארגון ליגת כדורגל אסלאמית, ארגון חתונות, ייעוץ זוגי, הקמת מעונות, ארגון התרמות לעניים ועוד.

במקביל לפעילות זו, חלק מראשי התנועה, בראשות דרוויש הקימו את אוסרת אל-ג'יהאד, ארגון טרור אסלאמי ראשון בישראל. ראשי הארגון נעצרו ב־1979 בעקבות ניסיון פיגוע, דבר שגרם לתנועה האסלאמית לנטוש (לפחות רשמית) את הטרור.

בשנות השמונים חלה התחזקות מהירה של התנועה האסאלמית, התחזקות זו התבטאה בהקמת סניפים, בארגון פעילויות צדקה והתנדבות מאורגנות ועוד.

מהאינתיפאדה הראשונה עד לאינתיפדה השנייה

עם תחילת האינתיפאדה הראשונה ב-1987 הקימה התנועה את "ועד הסיוע האסלאמי" שנועד לסייע לנזקקים בשטחים, בעיקר לאלו שנפגעו ישירות או בעקיפין על ידי צה"ל. ב־1995 סגר השב"כ את "ועד הסיוע האסלאמי" בשל הסיוע הכספי למשפחות אנשי חמאס אולם הוא נפתח מחדש תחת השם "ועד ההצלה ההומניטרי" שתפקידיו דומים. ב־1997 נסגר הוועד שנית לתקופה קצרה ולאחר מכן הוטלו עליו מגבלות.

ב־1989 החליטה התנועה להתמודד על הנהגת מספר יישובים ערביים, התנועה זכתה בראשות המועצה בשישה מהיישובים הערביים וכן להישגים משמעותיים ביישובים נוספים. הניצחון הגדול ביותר הושג על ידי שייח ראאד סלאח באום אל פחם שהופכת להיות מרכז התנועה.

הסכמי אוסלו גרמו לפילוג מסוים בתנועה כאשר הפלג הצפוני התנגד להם (בדומה לעמדת החמאס) ואילו הפלג הדרומי תמך בהם. ב־1994 הורגשה הפעילות הציבורית של התנועה גם בציבור היהודי כאשר עבדאללה נימר דרוויש ניסה לתווך בין ישראל והחמאס בנושא נחשון וקסמן.

ב־1996 החליטה התנועה להתמודד בבחירות לכנסת לאחר 3 דחיות קודמות של ההחלטה. ההחלטה גרמה לפילוג מוחלט בין הפלג הצפוני בראשות ראאד סלאח לבין הפלג הדרומי שהונהג על ידי השייח אברהים צרצור. ההתמודדות נעשתה תחילה בשותפות עם מד"ע והחל מ־2000 באופן עצמאי תחת השם רע"ם.

במהלך שנים אלו המשיכה התנועה בפעילות הרווחה שלה ואף הגבירה אותה. למרות אי שביעות רצון מקיומה של מדינת ישראל, ראשי המועצות המקומיות מטעם התנועה נעזרו גם בכספי מדינה (נוסף על כספי תרומות) בשביל לשפר את המצב ביישוביהם.

ב־1996 החלה התנועה בשיפוץ "אורוות שלמה" שמתחת להר הבית, תוך הרס השרידים האריכאולוגיים במקום. אירועי מנהרת הכותל שהתרחשו בשנה זו גרמו לתנועה האסלאמית לערוך את העצרת ההמונית, מהרג'אן, הראשון באום אל פחם, תחת הכותרת "מסגד אל אקצה בסכנה". עצרת זו הפכה בהמשך להפגנת כוח שנתית של התנועה.

ב־1997 החל סכסוך בנצרת שנגרם עקב ניסיון של התנועה האסלאמית להקים מסגד ליד כנסיית הבשורה. פרשה זו עברה מספר גלגולים ונכון לאמצע 2009, עדיין לא הסתיימה סופית.

לקראת סוף תקופה זו, התחילה התנועה במבצע נרחב לשיקום מסגדים נטושים, רובם מתקופת הנכבה, דבר שהוביל להתנגשויות רבות עם המשטרה ועם הציבור היהודי. 

התנועה תומכת מאז במספר מאבקים של ערביי ישראל על קרקעות שמנסים להפקיע מהם לצרכים ביטחוניים או אחרים. האירוע החמור ביותר עד לפרוץ האינתיפדה השנייה התרחש ב־1998 באום אל פחם ובו הופעל לראשונה גז מדמיע כנגד ערביי ישראל.

האינתיפדה השנייה
לקראת ביקורו של אריאל שרון, ראש האופוזיציה דאז, בהר הבית התסיסה התנועה האסלאמית את ערביי ישראל. לאחר הביקור התנועה המשיכה, על שני פלגיה, לקרוא קריאות לשימוש באלימות על מנת "להגן על ההר". על פי ועדת אור קריאות אלו תרמו תרומה ממשית להתהלטות הרוחות בציבור הערבי וגרמו להחמרה ניכרת של אירועי אוקטובר. בין מוזהרי הוועדה היו ח"כ עבד אל-מאלכ דהאמשה ושייח ראאד סאלח, אשר נמצאו על ידי הוועדה אשמים בהסתה, אולם לא ננקטו נגדם צעדים (ראו הפסקאות בערך על ועדת אור). אנשי התנועה מצידם, ובראשם השייח ראאד סלאח האשימו כי מהלך אירועי אוקטובר כלל טבח מתוכנן ביוזמת ובאישור ממשלת ישראל. 

ב־2002 נסגר "ועד ההצלה ההומניטרי" ולאחר תקופת סגירה הוקם במקומו "הארגון של ועד ההצלה ההומניטרי". באותה שנה החליט, אלי ישי, שר הפנים לסגור את בטאון הפלג הצפוני אולם ההחלטה לא מתבצעת לבסוף. ההחלטה באה בעקבות הסתה אנטי-יהודית בעיתון שקרא ליהודים "חיידקי כל הזמנים" ולישראל "כינה שמקננת בגוף העולם הערבי ומוצצת את דמו ומשאביו... והרשתה לרבנים הפרעושים לפגוע באל-אקצה" וכן פרסם דברי שבח למחבלים מתאבדים ומעשי הרצח שלהם.

ב־2003 נעצרו ראשי הפלג הצפוני של התנועה בחשד לסיוע לחמאס, שני שליש מהם שוחררו כמעט מיד. שאר הנאשמים נשארו במעצר ורובם שוחררו במהלך 2005, לאחר חתימת עסקת טיעון. הן המעצר והן עסקת הטיעון עוררו התנגדות משמאל ומימין בהתאמה. העבירות העיקריות שיוחסו להם היו עבירות כלכליות (מעבר על החוק למניעת הלבנת הון) וכן מגע עם סוכן זר וחברות בארגון טרור ולבסוף הושארה על כנה רק העבירה הכלכלית.

שתי פרשיות אלה קיבעו את תדמיתה של התנועה האסלאמית בקרב חלק מהציבור היהודי כארגון טרור.

במהלך שנות האינתיפדה השנייה הצטמצמה פעילות התנועה במקצת (הן בשל הלחץ השלטוני והן בשל המיתון), אך היא נותרה גורם משמעותי בפוליטיקה של ערביי ישראל. 

לאחר האינתיפדה השנייה
ב-2008 סיפרו נערים מאחד הכפרים הערביים בגליל המערבי לכתב העיתון "ישראל היום" כי פעילים מהפלג הצפוני של התנועה האסלאמית שילמו להם כדי שיידו אבנים בכלי רכב הנעים בכבישי האזור. בכיר בתנועה האסלאמית אישר לכתב העיתון כי "אנחנו עוזרים לילדים האלו בדמי כיס" והוסיף:

באפריל 2010 נבחר השייח' חמאד אבו דעבאס, תושב רהט, לראשות הפלג הדרומי של התנועה במקומו של חה"כ אברהים צרצור. . 

מטרות התנועה האסלאמית
במהותן דומות מטרות התנועה האסלאמית למטרות של כל תנועה אסלאמית מודרנית והאידאולוגיה שלה דומה מאוד לזו של האחים המוסלמים שהיא תנועת האם שלה. ההבדלים באידאלוגיה הם ברובם המוחלט תוצאה של קיומה של התנועה האסלאמית בתוך מדינה שרובה יהודית.

ההבדלים בין הפלגים הם בראש ובראשונה ביחס למדינת ישראל ואילו ההבדלים האחרים ביניהם הם זניחים יחסית להבדלים הפנימיים בתוכם.

המטרות הכלליות הן:
* עידוד קיום מצוות האסלאם.
* טיפוח התרבות האסלאמית.
* חינוך אסלאמי.
* קיום פעילות רווחה אסלאמית (עפ"י מצוות הצדקה המהווה אחד מחמשת עמודי האסלאם).
* שמירה על המקומות הקדושים לאסלאם וטיפוחם.
* עזרה לפלסטינים בשטחים.

העמדות לגבי ישראל הן שונות לפי הפלגים:
*פלג צפוני - אי הכרה בזכות הקיום של מדינת ישראל (יש להחליפה במדינה מוסלמית), נכונות להיעזר בה לצרכים מיידים.
*פלג דרומי - אי הכרה בזכות הקיום של מדינת ישראל כמדינה יהודית, נכונות להשתתף במוסדות השלטון ולהשפיע מבפנים על ההחלטות בה.

פעילות התנועה
פעילות התנועה מפוצלת ברובה לפי הפלגים, הפעילות אמנם זהה אולם מבוצעת בנפרד.

בין הפעולות המתבצעות:
* שיעורי אסלאם.
* ארגון תפילות.
* מבצעים לעידוד קיום מצוות האסלאם.
* ארגון קייטנות אסלאמיות.
* שיפוץ מסגדים נטושים.
* טיפול במסגדים קיימים.
* איסוף וחלוקת צדקה.
* סיוע למשפחות נזקקות בשטחים.
* סיוע משפחתי (ייעוץ משפחתי, פתרון סכסוכים וכדומה).
* ארגון ליגת כדורגל.
* הוצאת עיתונים.
* הגנה על כבוד הדת האסלאמית.
* מלחמה בתאונות הדרכים.
* מלחמה בסמים.
* בלימת חדירת תרבות המערב (ברים, דיסקוטקים, פמניזים וכדומה) לחייהם של ערביי ישראל.
* טיפול בבעיות מוניציפליות.
* שמירת קשר עם תנועות אסלאמיות מקבילות.

מבנה ארגוני
בדומה למרבית התנועות האסלאמיות אין לתנועה האסלאמית מבנה ארגוני רשמי. הפעילות מאורגנת על ידי מאות עמותות שעוסקות כל אחת מהן בעניין אחר ומקיימות קשרים, בעוצמה משתנה, ביניהן. מאז הפיצול בתנועה, רוב הפעילות מאורגנת בנפרד.

בנוסף על העמותות יש מספר אישים בולטים שמהווים את שכבת ההנהגה הלא רשמית של התנועה אולם הנהגתם נובעת מאישיותם ומקשריהם ולא ממערכת ארגונית כלשהי.

אישים בולטים
פלג צפוני:
* השייח ראאד סלאח
* סגנו, השייח כמאל חטיב
* מחמוד מחאג'נה
* תאופיק מחאג'נה
* עלי אבו שיחה
* נור הדין גזמואי

פלג דרומי:
*שייח' חמאד אבו דעבאס
*שייח' עבדאללה נימר דרוויש
*ח"כ שייח' אבראהים צרצור
*ח"כ לשעבר עבד אל-מאלכ דהאמשה
*ח"כ מסעוד גנאים
*שייח' כאמל ריאן

ראו גם
* אסלאמיזם ופונדמנטליזם אסלאמי
* האחים המוסלמים
* ערביי ישראל
* רשימה ערבית מאוחדת לשינוי (רע"מ)
* האסלאם כתנועה פוליטית (אנגלית)
* החמאס

קישורים חיצוניים
* 
 במט"ח
*ועדת אור
, מאת אורי אבנרי באתר הגדה השמאלית - ביקורת על המעצר של ראשי התנועה.
*  - על סגירת הביטאון של הפלג הצפוני
*  - על ההתבטאויות בביטאון הפלג הצפוני לעומת התבטאויות יהודים
* על תמיכת התנועה בתוכנית ההתנתקות

הערות שוליים


 
